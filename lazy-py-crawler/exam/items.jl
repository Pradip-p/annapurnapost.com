{"title": "र, नेता चुके", "content": "<p style=\"text-align: justify;\">विश्व स्वास्थ्य संगठनका महानिर्देशक डा. टेड्रोस अधनम घेब्रिएस तीन दिवसीय नेपाल भ्रमण सम्पन्न गरेर फर्किएका छन्। उनले भ्रमणका सिलसिलामा राष्ट्रपति विद्यादेवी भण्डारी, प्रधानमन्त्री शेरबहादुर देउवा, परराष्ट्रमन्त्री डा. नारायण खड्कालगायत उच्च अधिकारीहरूसँग भेट गरेका छन्। उनको नेपाल भ्रमण यस्तो बेलामा भयो जतिबेला विश्व कोरोना महामारीबाट आक्रान्त भइरहेको छ। महामारीले कोल्टे फर्किेन सम्भावना देखाए पनि भविष्यमा कस्तो रूप लिन्छ भन्ने अन्योलता कायमै छ। त्यसैले उनको भ्रमण निकै महत्त्वपूर्ण र उपयुक्त समयमा भएको हो। कोरोना महामारीबाट नेपाल पनि नराम्रोसँग प्रभावित बनेको छ। नेपालको कमजोर आर्थिक अवस्थाका कारण एक्लो प्रयासले महामारीलाई परास्त गर्न सम्भव थिएन।</p>\r\n\r\n<p style=\"text-align: justify;\">यसबीचमा छिमेकी राष्ट्र, मित्रराष्ट्रसँगै विश्व स्वास्थ्य संगठनलगायत संघसंगठनको सहयोग नेपालका लागि महत्त्वपूर्ण रह्यो। जसले गर्दा कोरोना महामारीको पहिलो, दोस्रो र तेस्रो लहरहरूलाई पराजित गर्न सहज भयो। तर यसो भन्नुको अर्थ सधैं अरूको सहयोगबाट मात्र हामीले हाम्रो स्वास्थ्य क्षेत्र वा आकस्मिक रूपमा आउने संकटलाई टार्न सक्छौं भन्ने होइन। त्यसका लागि नेपाल आफैंले पनि संकटबाट कसरी जुध्ने भन्ने दीर्घकालीन योजना बताउन आवश्यक देखिन्छ। टेड्रोसले भ्रमणका क्रममा भएका उच्चस्तरीय भेटमा नेपाल सरकारले स्वास्थ्य क्षेत्रमा महत्त्वपूर्ण बजेट विनियोजन गरेको, आधारभूत स्वास्थ्य सेवालाई नेपालको संविधानमै नागरिकको मौलिक हकमा रूपमा सुनिश्चित गरेको, मातृमृत्युदर तथा बालमृत्युदर घटाउन महत्त्वपूर्ण भूमिका निर्वाह गरेको भन्दै नेपालको प्रशंसासमेत गरे।</p>\r\n\r\n<p style=\"text-align: justify;\">स्वाभाविक रूपमा नेपालले स्वास्थ्यसँग सम्बन्धित कतिपय क्षेत्रमा महत्त्वपूर्ण उपलब्धि हासिल गरेको छ। तर ती उपलब्धिलाई मात्र हेरेर सन्तुष्ट हुने अवस्था छैन किनभने कोरोना महामारी जारी छ। जलवायु परिवर्तन, विश्वव्यापी तापमान वृद्धि, खाद्यान्नमा विषादीको प्रयोगजस्ता कारणले भविष्यमा थप स्वास्थ्य संकट आउन सक्ने सम्भावना प्रबल छ। त्यस्ता संकटसँग नेपाल एक्लैले सामना गर्ने अवस्था देखिँदैन। त्यसका लागि विश्वस्तरीय स्वास्थ्य संगठनजस्ता संस्थाको सहयोग निकै महत्त्वपूर्ण हुन्छ। टेड्रोसको भ्रमणका बेला नेपालले यस्ता विषयलाई पनि प्राथमिकताका साथ उठाउन सक्नुपथ्र्यो। तर, नेपाली अधिकारीहरूले उनीसँगको भेटमा परम्परागत शैलीमै महामारीका बेला संगठनले महत्त्वपूर्ण सहयोगप्रति आभार र आगामी दिनमा पनि यस्तै सहयोगको अपेक्षा गर्छौं भन्दै विगतमा&nbsp;हुने यस्तै किसिमका भ्रमणकै शैलीमा औपचारिकता निभाउने काम गरे।</p>\r\n\r\n<p style=\"text-align: justify;\">नेपालमा विरलै हुने यस्ता महत्त्वपूर्ण भ्रमणहरू केवल औपचारिकतामै सीमित हुने गरेका छन्। यस्तो हुनु पछाडि या त नेपाली अधिकारीहरूले भ्रमणको महत्त्व नबुझ्नु हो वा भ्रमणका लागि आवश्यक तयारी गर्न नसक्नु हो। स्वास्थ्य संकटको महत्त्वपूर्ण घडीमा भएको टेड्रोसको भ्रमणलाई औपचारिकतामा सीमित गर्ने छुट नेपाललाई थिएन। तर जे नहोस् भन्ने थियो, नेपाली अधिकारीहरूबाट त्यही नै हुने गरेको छ। &nbsp;हामी आर्थिक हिसाबले कमजोर छौं। यसको अर्थ विदेशी पाहुनासँग सहयोगको अपेक्षा मात्र गर्नुपर्छ भन्ने होइन। तर कतिपय अवस्था र परिस्थितिले त्यस्तो सहयोग वा सहकार्यको अपेक्षा पनि गर्छ।</p>\r\n\r\n<p style=\"text-align: justify;\">अहिले टेड्रोसको भ्रमण पनि त्यस्तै एउटा विषम परिस्थितिका बेला भएकाले नेपालले दीर्घकालीन सहयोग र सहकार्यका लागि ठोस छलफल वा प्रस्ताव गर्ने उपयुक्त समय थियो। तर नेपाली अधिकारीहरूमा राष्ट्रहितभन्दा व्यक्तिगत स्वार्थ बढी देखियो। सही परिस्थितिको सही विश्लेषण गर्ने क्षमताको अभावले विश्व स्वास्थ्य संगठनका महानिर्देशकको भ्रमण पनि विषयवस्तुमा भन्दा बढी उनीसँग फोटो खिचाउनेमै केन्द्रित भयो। उनको तीन दिन लामो नेपाल बसाइका क्रममा नेपालका विज्ञहरूसँग छलफल, महामारी तथा भविष्यमा हुन सक्ने अन्य संकटसँग कसरी जुध्ने र त्यसमा विश्व स्वास्थ्य संगठनले कसरी सहयोग गर्न सक्छ ?<br />\r\nविकासशील र तेस्रो विश्वका नागरिकको स्वास्थ्य सेवालाई थप गुणस्तरीय बनाउन के गर्न सकिन्छ भन्ने विषयमा महत्त्वपूर्ण कार्यक्रम आयोजना गर्न सकिन्थ्यो।</p>\r\n\r\n<p style=\"text-align: justify;\">अझ मुलुकको कार्यकारी प्रमुख अर्थात् प्रधानमन्त्रीसँगको भेटमा नेपालको हितका लागि विश्व स्वास्थ्य संगठनले के कस्तो सहयोग र सहकार्य गर्न सक्छ। नेपालको प्राथमिकताका विषय के हुन् वा नेपालले विश्व स्वास्थ्य संगठनसँग आगामी दिनमा कस्तो अपेक्षा गरेको छ भन्नेबारे महानिर्देशकसमक्ष राख्न सकेको भए ? सायद त्यो निकै प्रभावकारी हुन सक्थ्यो। त्यसका लागि प्रधानमन्त्रीले टेड्रोससँग भेट्नुभन्दा पहिले स्वास्थ्य क्षेत्रका विज्ञहरूसँग परामर्श र छलफल गर्नुपथ्र्यो।</p>\r\n\r\n<p style=\"text-align: justify;\">तर, देश र जनताभन्दा पार्टी र पदप्रति आशक्त नेपाली अधिकारीसँग मुलुकको स्वास्थ्य अवस्थाका बारेमा सोच्ने वा चिन्ता गर्ने समय कहाँ हुनु ? देश चुनावमा होमिएका बेला दलगत राजनीति छोडेर मुलुकको स्वथ्य अवस्थाका बारेमा सोच्ने फुर्सद न त नेपालका राजनीतिज्ञहरूमा छ न त त्यसको महत्त्व राजनीतिज्ञलाई बुझाउने हिम्मत राजनीतिक दलका ‘रबर स्ट्याम’ भनिने कर्मचारी तन्त्रमा नै देखिन्छ।<br />\r\n&nbsp;</p>", "publishedOn": "१३ बैशाख २०७९ ११:५७", "metaDescriptions": "विश्व स्वास्थ्य संगठनका महानिर्देशक डा. टेड्रोस अधनम घेब्रिएस तीन दिवसीय नेपाल भ्रमण सम्पन्न गरेर फर्किएका छन्। उनले भ्रमणका सिलसिलामा राष्ट्रपति विद्यादेवी भण्डारी, प्रधानमन्त्री शेरबहादुर देउवा, परराष्ट्रमन्त्री डा. नारायण खड्कालगायत उच्च अधिकारीहरूसँग भेट गरेका छन्।"}
{"title": "भारतमा एकैदिन ३१ सय ५७ जनामा कोरोना संक्रमण, २६ को मृत्यु", "content": "<p style=\"text-align:justify\"><strong>नयाँ दिल्ली </strong>: भारतमा पछिल्लो २४ घन्टामा थप ३१ सय ५७ जनामा कोरोना भाइरस संक्रमण देखिएको छ। योसहित भारतमा कोरोना सक्रिय संक्रमितको संख्या १९ हजार ५ सय पुगेको छ। पाँच राज्यमा कोरोना संक्रमण तीव्ररुपमा फैलिरहेको बताइएको छ।</p>\r\n\r\n<p style=\"text-align:justify\">दिल्‍लीमा सबैभन्दा बढी १४ सय ८५ संक्रमित भेटिएका छन्। &nbsp;हरियाणामा ४७९,केरलामा ३१४, उत्तर प्रदेशमा २६८ र महाराष्ट्रमा १६९ जनामा संक्रमण देखिएको हो।</p>\r\n\r\n<p style=\"text-align:justify\">पछिल्लो २४ &nbsp;घन्टामा कोरोनाबाट २६ जनाले ज्यान गुमाएका छन्। योसहित देशमा कोरोनाबाट मृत्यु हुनेको संख्या ५ लाख २३ हजार ८६९ पुगेको छ। सोमबार ४०८ जना कोरोनामुक्त भएका छन्। पछिल्लो २४ घन्टामा ४ लाख ७१ हजार ८७ जनाले&nbsp;कोरोना जाँच गराएका छन्।</p>", "publishedOn": "१९ बैशाख २०७९ ११:५२", "metaDescriptions": "भारतमा पछिल्लो २४ घन्टामा थप ३१ सय ५७ जनामा कोरोना भाइरस संक्रमण देखिएको छ।"}
{"title": "भारतमा थप ३२ सय ७ जनामा कोरोना संक्रमण, २९ को मृत्यु", "content": "<p style=\"text-align: justify;\"><strong>नयाँ दिल्ली </strong>: भारतमा पछिल्लो २४ घन्टामा &nbsp;थप ३२ सय ७ जनामा कोरोना भाइरस संक्रमण पुष्टि भएको &nbsp;छ। सोही अवधिमा कोरोनाबाट थप २९ जनाले ज्यान गुमाएको स्वास्थ्य मन्त्रालयले जनाएको छ। सोमबार थप ३४ सय १० जना कोरोनामुक्त भएका छन्।</p>\r\n\r\n<p style=\"text-align: justify;\">भारतमा हाल कोरोना सक्रिय संक्रमितको संख्या २० हजार ४०० रहेको छ।</p>\r\n\r\n<p style=\"text-align: justify;\">कोरोना संक्रमण दर तीव्र बढेपनि अस्पताल भर्ना हुने र मृत्यु हुनेको संख्या न्युन रहेको मन्त्रालयले &nbsp;जनाएको छ। भारतका पाँच राज्यमा कोरोना संक्रमण तीव्ररुपमा फैलिरहेको बताइएको छ। दिल्ली,महाराष्ट्र,कर्नाटक, राजस्थान, उत्तर प्रदेश र केरलामा संक्रमण दर उच्च पाइएको हो।</p>\r\n\r\n<p style=\"text-align: justify;\">सबैभन्दा एक्टिभ केस दिल्लीमा छन्। स्वास्थ् मन्त्रालयका अनुसार दिल्लीमा मात्रै ६ हजार बढी एक्टिभ केस छन्।</p>", "publishedOn": "२६ बैशाख २०७९ १३:१५", "metaDescriptions": "भारतमा पछिल्लो २४ घन्टामा  थप ३२ सय ७ जनामा कोरोना भाइरस संक्रमण पुष्टि भएको  छ।"}
{"title": "कोरोनापछि रोकिएका चिनियाँलाई फर्किन अल्टिमेटम", "content": "<p style=\"text-align: justify;\"><strong>काठमाडौं :&nbsp;</strong>कोरोना भाइरस फैलिएपछि नेपालमा रोकिएका चिनियाँ नागरिकलाई घर फर्कन गृह मन्त्रालयले ‘अन्तिम’ अल्टिमेटम दिएको छ। यससँगै उनीहरू असार १५ (जुन २९) गतेसम्ममा चीन फर्किनुपर्ने भएको छ। पर्यटक प्रवेशाज्ञा (भिसा)मा नेपाल बस्दै आएका चिनियाँको भिसा असार १५ पछि नियमित नगर्ने निर्णय मन्त्रालयले गरेको छ। यो निर्णय जेठ १६ गते गरिएको हो।&nbsp;</p>\r\n\r\n<p style=\"text-align: justify;\">उनीहरूको भिसा अन्तिमपटक नियमित गरिने भएकाले तत्काल फिर्ता लैजान मन्त्रालयले चिनियाँ दूतावासलाई आग्रह गरेको छ। नेपाल–चीन नियमित उडान जेठ १७ गते सुरु भएकाले शुल्क लिएर भिसाको म्याद एक महिना थप गर्ने निर्णय गृहले गरेको हो। भिसा म्याद अन्तिम पटक थप गर्ने विषयमा गृहमन्त्री बालकृष्ण खाँणले ‘मन्त्री स्तरीय’ निर्णय लिएका हुन्। अध्यागमन विभागका महानिर्देशक नारायणप्रसाद भट्टराईले चिनियाँ नागरिकलाई असार १५ सम्म पर्यटक भिसा नियमित गर्ने गृहको निर्णय कार्यान्वयन गरिएको बताए। ‘पर्यटक भिसामा रहेका चिनियाँ नागरिक असार १५ भित्र स्वदेश फर्किसक्नुपर्नेछ’, महानिर्देशक भट्टराईले भने।&nbsp;<br />\r\nकोरोनाका कारण कति चिनियाँ नेपालमा रोकिएका छन् भन्ने यकिन तथ्यांक छैन। उनीहरू नेपालमा कस्ता गतिविधिमा संलग्न छन् भन्नेबारे मन्त्रालय अनभिज्ञ छ। विदेशी नागरिक अनुगमन गर्ने अधिकार भए पनि विभागले त्यसतर्फ चासो दिएको छ्रैन। नेपालमा चिनियाँको अवैध गतिविधि नियन्त्रण गर्नु चुनौती बन्दै गएको छ।&nbsp;</p>\r\n\r\n<p style=\"text-align: justify;\">मन्त्रालयले जनवरी १ मा चिनियाँका लागि १ सय ५० दिन भिसा नियमित गर्ने निर्णय गरेको थियो। त्यसअघि पनि पटक–पटक भिसा नियमित गरिँदै आएको थियो। एक भिसा वर्षमा विदेशी नागरिक १ सय ५० दिनभन्दा बढी नेपाल बस्न पाउँदैनन्। पाँच महिना भिसा नियमित गर्दा पनि दूतावासले आफ्ना नागरिक फिर्ता लैजानेबारे चासो नदेखाएपछि गृहले स्वदेश फर्किने अन्तिम अवसर दिएको हो।&nbsp;</p>\r\n\r\n<p style=\"text-align: justify;\">गृहले यसपटक पनि दूतावासको आग्रहमा थप एक महिना भिसा नियमित गर्ने निर्णय गरेको छ। दूतावासले दुई महिनाको समय मागेको थियो। तर, गृहले नेपाल र चीनबीच हवाई उडान सुरु भएको भन्दै एक महिना मात्र भिसा नियमित गर्ने निर्णय गरेको हो। दूतावासले चीनका अधिकांश प्रान्तमा कोरोनाको जोखिम कायमै रहेको भन्दै आफ्ना नागरिकको भिसा नियमित गरिदिन आग्रह गर्दै आएको थियो।&nbsp;गृहको निर्णयसँगै आफ्ना नागरिकलाई फिर्ता लैजान दूतावासलाई दबाब परेको छ। मन्त्रालयले दूतावासालई असार १५ भित्र आफ्ना नागरिक स्वदेश फर्काउने वातावरण मिलाउन भनेको छ।</p>\r\n\r\n<p style=\"text-align: justify;\">कोरोना फैलिन थालेपछि बेलायत, अमेरिका, जापान, दक्षिण कोरियालगायत मुलुकले विमान चार्टर गरी आफ्ना नागरिक फिर्ता लगेका थिए। चीनले केही न्यून संख्यामा मात्र विमान चार्टर गरेर आफ्ना नागरिक फिर्ता लागेको थियो। &nbsp;उसले नेपालमा अलपत्र भएर स्वदेश फर्कन खोज्ने नागरिकलाई फिर्ता लैजानेबारे चासो राखेन। त्यसपछि नेपालमा रहेका केही चिनियाँले दूतावास र सिंहदरबार अगाडि प्रदर्शनसमेत गरेका थिए।&nbsp;</p>\r\n\r\n<blockquote>\r\n<p style=\"text-align: justify;\">पर्यटक भिसामा रहेका चिनियाँ नागरिक असार १५ भित्र स्वदेश फर्किसक्नुपर्नेछ।&nbsp;<br />\r\n<strong>नारायणप्रसाद भट्टराई -</strong> महानिर्देशक, अध्यागमन विभाग&nbsp;</p>\r\n</blockquote>\r\n\r\n<p style=\"text-align: justify;\">पर्यटक र व्यावसायिक प्रवेशाज्ञामा नेपाल बस्दै आएका केही चिनियाँ आपराधिक क्रियाकलापमा संलग्न देखिएका छन्। भिसा दुरुपयोग गर्दै गत महिना मात्र आपराधिक गतिविधिमा संलग्न २२ जना चिनियाँ महाराजगन्जको एउटा घरबाट पक्राउ परेका थिए। गृहको निर्णयसँगै पर्यटक भिसामा नेपालमा बस्दै आएका चिनियाँ नागरिक असार १५ भित्रमा चीन फर्कन बाध्य भएका छन्। हिमालय एयरलाइन्सले नेपाल र चीनबीच उडान सुरु गरेको छ।&nbsp;</p>", "publishedOn": "२० जेठ २०७९ ०६:३२", "metaDescriptions": "कोरोना भाइरस फैलिएपछि नेपालमा रोकिएका चिनियाँ नागरिकलाई घर फर्कन गृह मन्त्रालयले ‘अन्तिम’ अल्टिमेटम दिएको छ। यससँगै उनीहरू असार १५ (जुन २९) गतेसम्ममा चीन फर्किनुपर्ने भएको छ। पर्यटक प्रवेशाज्ञा (भिसा)मा नेपाल बस्दै आएका चिनियाँको भिसा असार १५ पछि नियमित नगर्ने निर्णय मन्त्रालयले गरेको छ। यो निर्णय जेठ १६ गते गरिएको हो।"}
{"title": "थप ३४ जनामा कोरोना संक्रमण, १५ डिस्चार्ज", "content": "<p><strong>काठमाडौं </strong>: पछिल्लो २४ घन्टामा थप ३४ जनामा कोरोना भाइरस संक्रमण देखिएको छ।</p>\r\n\r\n<p>देशभर ३६१० नमूनाको परीक्षणमा ३४ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ।</p>\r\n\r\n<p>पीसीआरबाट २२३४ र एन्टिजेनबाट १३७६ नमूनाको परीक्षण गरिएको थियो। जसमध्ये पीसीआरबाट २४ र एन्टिजेनबाट १० जनाको रिपोर्ट पोजिटिभ आएको हो।</p>\r\n\r\n<p>मन्त्रालयका अनुसार शुक्रबार कोरोनाबाट कसैको पनि मृत्यु भएको छैन।<br />\r\nहाल सक्रिय संक्रमितको संख्या १०४ रहेको छ।</p>\r\n\r\n<p>यस्तै पछिल्लो २४ घन्टामा १ लाख ५२ हजार ३३७ जनाले कोरोनाविरुद्धको खोप लगाएको मन्त्रालयले जनाएको छ।</p>\r\n\r\n<p>आज १५ जना डिस्चार्ज भएका छन्।</p>", "publishedOn": "०३ असार २०७९ १६:५६", "metaDescriptions": "पछिल्लो २४ घन्टामा थप ३४ जनामा कोरोना भाइरस संक्रमण देखिएको छ।"}
{"title": "भारतमा थप ९ हजार ९२३ जनामा कोरोना सङ्क्रमण", "content": "<p style=\"text-align: justify;\"><strong>नयाँ दिल्ली :</strong> पछिल्लो २४ घण्टामा भारतमा कोरोना भाइरसबाट थप ९ हजार ९२३ सङ्क्रमित भएका केन्द्रीय स्वास्थ्य तथा परिवार कल्याण मन्त्रालयले मङ्गलबार जानकारी दिएको छ। भारतमा आइतबार १२ हजार ७८१ नयाँ कोरोना सङ्क्रमित भएका र &nbsp;१८ जनाको मृत्यु भएको मन्त्रालयले जानकारी दिएको छ।&nbsp;</p>\r\n\r\n<p style=\"text-align: justify;\">पछिल्लो २४ घण्टामा सात हजार २९३ कोरोना भाइरसबाट सङ्क्रमणमुक्त भएका छन् । योसँगै भारतमा अहिलेसम्म सङ्क्रमणमुक्त हुनेको संख्या चार करोड २७ लाख १५ हजार १९३ पुगेको छ। &nbsp;</p>\r\n\r\n<p style=\"text-align: justify;\">यसमध्ये ७९ हजार ३१३ सक्रिय सङ्क्रमित रहेका समाचारमा जनाइएको छ। सक्रिय सङ्क्रमितको यो सङ्ख्या कुल सङ्क्रमितको ०.१८ प्रतिशत हो। कोरोना महामारीबाट आइतबार भारतमा १७ को मृत्यु भएको छ। यसैसँगै कोरोना सुरु भएबाट हालसम्म यस महामाहरीको कारण पाँच लाख २४ हजार ८६० भन्दा बढीको मृत्यु भएको समाचारमा जनाइएको छ।</p>\r\n\r\n<p style=\"text-align: justify;\">भारतमा &nbsp;सन् २०२१ को जनवरी महिनाबाट कोरोना भाइरसविरुद्ध खोप अभियान सुरु भएको थियो। सो समयदेखि हालसम्म एक अर्व ९६ करोड ३२ लाख डोज खोप लगाइएको समाचारमा जनाइएको छ। ८५ करोड ८४ लाख भन्दा बढीको कोरोना भाइरस परीक्षण भएको बताइएको छ।&nbsp;</p>", "publishedOn": "०७ असार २०७९ १३:४७", "metaDescriptions": "पछिल्लो २४ घण्टामा भारतमा कोरोना भाइरसबाट थप ९ हजार ९२३ सङ्क्रमित भएका केन्द्रीय स्वास्थ्य तथा परिवार कल्याण मन्त्रालयले मङ्गलबार जानकारी दिएको छ। भारतमा आइतबार १२ हजार ७८१ नयाँ कोरोना सङ्क्रमित भएका र  १८ जनाको मृत्यु भएको मन्त्रालयले जानकारी दिएको छ।"}
{"title": "एकैदिन ११३ जनामा कोरोना संक्रमण", "content": "<p style=\"text-align: justify;\"><strong>काठमाडौं :</strong> कोरोना भाइरस सङ्क्रमण दैनिक बढिरहेको छ। आज एकै दिन ११३ जनामा सङ्क्रमण देखिएको हो। मंगलबारमात्र ९० जनामा सङ्क्रमण पुष्टि भएको थियो। स्वास्थ्य तथा जनसङ्ख्या मन्त्रालयका प्रवक्ता डा. संगीताकौशल मिश्राले आज नियमित पत्रकार सम्मेलनमा दुई हजार ७२४ कोरोना परीक्षण गर्दा ११३ जनामा &nbsp;सङ्क्रमण पुष्टि भएको जानकारी दिए।&nbsp;</p>\r\n\r\n<p style=\"text-align: justify;\">उनका अनुसार हालः सक्रिय सङ्क्रमितको सङ्ख्या ४७१ जना रहेका छन्। विगत २४ घण्टामा २० जना सङ्क्रमणमुक्त भएका छन्।&nbsp;</p>\r\n\r\n<p style=\"text-align: justify;\">योसँगै सङ्क्रमणमुक्त हुने सङ्ख्या नौ लाख ६७ हजार ५७५ पुगेको छ। यो दर ९८.७ प्रतिशत रहेको मन्त्रालयले जनाएको छ। हालः होम आइसोलेसनमा ४६९, संस्थागत आइसोलेसनमा दुई, भेन्टिलेटरमा एक र दुई जना सघन उपचार कक्ष (आइसीयु)मा उपचार भइरहेको छ।&nbsp;</p>", "publishedOn": "२२ असार २०७९ १९:०३", "metaDescriptions": "कोरोना भाइरस सङ्क्रमण दैनिक बढिरहेको छ। आज एकै दिन ११३ जनामा सङ्क्रमण देखिएको हो। मंगलबारमात्र ९० जनामा सङ्क्रमण पुष्टि भएको थियो।"}
{"title": "आजबाट बालबालिकालाई कोरोनाविरुद्धको दोस्रो मात्रा खोप दिइने", "content": "<p><strong>काठमाडौं :</strong> &nbsp;५ वर्षदेखि ११ वर्ष उमेर समूहका बालबालिकालाई सोमबारबाट कोरोना भाइरसविरुद्धको खोप दिइदैंछ। स्वास्थ्य तथा जनसंख्या मन्त्रालयले गत असार ९ देखि पहिलो मात्रा फाइजर खोप लगाएका २७ जिल्लाका बालबालिकालाई ८ साउनसम्म दोस्रो मात्राको खोप दिन लागेको जनाएको हो।&nbsp;</p>\r\n\r\n<p>दोस्रो मात्रा खोप लगाउन जाँदा पहिलो मात्रा खोप लगाएको खोप कार्ड बोकेर जान मन्त्रालयले आग्रह गरेको छ। बालबालिकाले नजिकैको विद्यालयमा गएर खोप लगाउन सक्नेछन्।</p>\r\n\r\n<p>मन्त्रालयका अनुसार प्रदेश नं १ को झापा, इलाम, मोरङ र सुनसरी, मधेश प्रदेशको सप्तरी, धनुषा, पर्सा, सिराहा र महोत्तरीमा खोप अभियान सञ्चालन हुँदैछ। यस्तै, बागमती प्रदेशको काठमाडौं, ललितपुर, भक्तपुर, काभ्रे, चितवन, सिन्धुली र मकवानपुर, गण्डकी प्रदेशको कास्की, नवलपरासी पूर्व रहेका छन्।</p>\r\n\r\n<p>लुम्बिनी प्रदेशको नवलपरासी पश्चिम, रुपन्देही, बाँके, दाङ र बर्दिया, कर्णली प्रदेशको सुर्खेत र सुदूरपश्चिम प्रदेशको कैलाली, कञ्चनपुर र डडेल्धुरा रहेका छन्। बाँकी ५० जिल्लाका बालबालिकालाई &nbsp;भदौ ५ गतेदेखि ११ गतेसम्म पहिलो र भदौ २७ गतेदेखि असोज १ गतेसम्म दोस्रो मात्रा खोप दिइने योजना छ।</p>", "publishedOn": "०२ साउन २०७९ ०८:०७", "metaDescriptions": "५ वर्षदेखि ११ वर्ष उमेर समूहका बालबालिकालाई सोमबारबाट कोरोनाविरुद्धको खोप दिइदैंछ। स्वास्थ्य तथा जनसंख्या मन्त्रालयले गत असार ९ देखि पहिलो मात्रा फाइजर खोप लगाएका २७ जिल्लाका बालबालिकालाई ८ साउनसम्म दोस्रो मात्राको खोप दिन लागेको जनाएको हो।"}
{"title": "थप ३५७ जनामा कोरोना पुष्टि, सक्रिय संक्रमितको संख्या २ हजार नजिक", "content": "<p><strong>काठमाडौं</strong> : थप ३५७ जनामा कोरोना भाइरस संक्रमण पुष्टि भएको छ।</p>\r\n\r\n<p>स्‍वास्थ्य तथा जनसंख्या मन्त्रालयका अनुसार पछिल्लो २४ घन्टामा ३३५७ नमूनाको परीक्षण भएकोमा ३५७ नमूनाको रिपोर्ट पोजिटिभ आएको हो।</p>\r\n\r\n<p>मन्त्रालयअनुसार पीसीआरबाट १८५७ नमूना र एन्टिजेनबाट १५०० नमूनाको परीक्षण भएको थियो। जसमध्ये पीसीआरबाट २६८ र एन्टिजेनबाट ८९ जनामा संक्रमण पुष्टि भएको हो।</p>\r\n\r\n<p>संक्रमितको संख्या सोमबारको तुलनामा कम हो। सोमबार ४५७ जनामा संक्रमण पुष्टि भएको थियो। सो दिन कोरोनाबाट १ जनाको&nbsp;मृत्यु भएको थियो।</p>\r\n\r\n<p>आज कोरोनाबाट कसैको पनि मृत्यु नभएको मन्त्रालयले जनाएको छ।</p>\r\n\r\n<p>पछिल्लो २४ घन्टामा &nbsp;३६ हजार ३४८ जनाले कोरोनाविरुद्धको खोप लगाएका छन्।</p>\r\n\r\n<p>यसदिन थप ६२ जना कोरोनामुक्त भएका छन्।</p>\r\n\r\n<p>मन्त्रालयका अनुसार हाल १९८२ जना सक्रिय संक्रमित रहेका छन्।</p>\r\n\r\n<p><br />\r\n&nbsp;</p>", "publishedOn": "०३ साउन २०७९ १६:०५", "metaDescriptions": "थप ३५७ जनामा कोरोना भाइरस संक्रमण पुष्टि भएको छ।"}
{"title": "कोरोना भाइरस संक्रमण बढ्यो, सतर्क होऔं", "content": "<p style=\"text-align: justify;\"><strong>&nbsp;काठमाडौं :&nbsp;</strong>दुई सातायता मुलुकमा कोरोना भाइरस&nbsp;संक्रमण दर उच्च बढेको छ। संक्रमण दर १० प्रतिशत नाघेकाले सतर्क हुनुपर्ने अवस्था आएको विज्ञहरू बताउँछन्। &nbsp;<br />\r\nकाठमाडौं उपत्यकालगायत भारतसँगका सीमावर्ती सहरमा कोरोना भाइरस संक्रमण ह्वात्तै बढेको हो। पछिल्लो २४ घण्टामा मुलुकभर ३ सय ५७ जनामा संक्रमण पुष्टि भएको छ। ३ हजार ३ सय ५७ जनाको परीक्षण गर्दा १० प्रतिशतभन्दा बढीमा संक्रमण पाइएको हो। मुलुकभर सक्रिय संक्रमितको संख्या २ हजार नाघेको स्वास्थ्य तथा जनसंख्या मन्त्रालयले जनाएको छ। &nbsp;</p>\r\n\r\n<p style=\"text-align: justify;\">शुक्रराज ट्रपिकल तथा सरुवा रोग अस्पताल, रिसर्च युनिटका संयोजक डा. शेरबहादुर पुनका अनुसार, बीए ५ भेरियन्ट अहिलेसम्मकै छिटो फैलिएको पाइएको छ। ‘यो भेरियन्ट ओमिक्रोनको उपप्रजाति हो,’ डा. पुनले भने, ‘यसले संक्रमणको नयाँ लहर विकास गर्ने सम्भावना छ। सचेत हुनैपर्छ।’ छिटो फैलिए पनि विगतका भेरियन्ट जस्तो घातक नदेखिएको डा.पुनले बताए।&nbsp;</p>\r\n\r\n<p style=\"text-align: justify;\">दक्षिण अफ्रिकामा पत्ता लागेको यो भेरियन्ट युरोप, अमेरिका हुँदै भारतबाट नेपालमा प्रवेश गरेको हो। फ्लुसँग मिल्दोजुल्दो लक्षण भएको, घाँटी–जीउ दुख्ने, खोकी लाग्ने, थकान महसुस हुने, ज्वरो आउनेलगायतका लक्षणहरू संक्रमितमा पाइएका छन्।&nbsp;</p>\r\n\r\n<h3 style=\"text-align: justify;\"><strong>सहरी क्षेत्रमा संक्रमण बढ्दो&nbsp;</strong></h3>\r\n\r\n<p style=\"text-align: justify;\">स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका निर्देशक डा. चुमनलाल दासका अनुसार, सीमावर्ती क्षेत्रहरूमा संक्रमण पुष्टि हुने क्रम बढ्दो छ। ‘सीमापारी भारतमा संक्रमण पुष्टि हुने क्रम बढ्दो छ,’ डा. दासले भने, ‘खुला सीमा भएका सीमापारिबाट फर्केका व्यक्तिहरूमा पनि संक्रमण पुष्टि हुनेको संख्या बढिरहेको छ।’ असार तेस्रो सातादेखि मुलुकमा कोरोना संक्रमण बढ्न थालेको स्वास्थ्य तथा जनसंख्या मन्त्रालयले जनाएको छ। भारतसँग सीमा जोडिएका पूर्वी तराईका झापा, मोरङदेखि पश्चिमका बाँके, बर्दियामा संक्रमण पुष्टि हुने क्रम बढ्दो छ।&nbsp;</p>\r\n\r\n<p style=\"text-align: justify;\">काठमाडौंलगायत ललितपुर र भक्तपुरमा पनि नयाँ संक्रमितको संख्या बढेको छ। पछिल्लो २४ घण्टामा काठमाडौंमा १ सय १९ जनामा संक्रमण पुष्टि भएको छ। त्यस्तै ललितपुरमा ३० र भक्तपुरमा ५ जनामा संक्रमण पुष्टि भएको स्वास्थ्य मन्त्रालयले जनाएको छ।&nbsp;</p>\r\n\r\n<p style=\"text-align: justify;\">&nbsp;हालसम्म मुलुकभर कुल जनसंख्याको ७० दशमलव १ &nbsp;प्रतिशतले मात्र पूर्ण मात्रा खोप लगाएका छन्। ७० दशमलव ४ प्रतिशतले एक मात्रा खोप लगाएको मन्त्रालयले जनाएको छ। त्यस्तै १२ वर्ष माथिका ८७ दशमलव ८ प्रतिशतले मात्र पूर्णमात्रा खोप लगाएका छन्। एक मात्रा खोप लगाउनेको संख्या ८८ दशमलव १ प्रतिशत मात्र छ।</p>\r\n\r\n<p style=\"text-align: justify;\">मन्त्रालयका सहप्रवक्ता डा. समीरकुमार अधिकारीले खोपको पूर्णमात्रा लगाउन आग्रह गरे। उनले भने, &nbsp;‘खोपले स्वास्थ्य जटिलता रोक्छ। ज्यान जाने अवस्थाबाट जोगाउँछ। संक्रमणको संवेदनशीलतालाई बुझेर जनस्वास्थ्यको मापदण्ड अपनाउन आग्रह गर्छु।’</p>", "publishedOn": "०४ साउन २०७९ ०६:१२", "metaDescriptions": "मन्त्रालयका सहप्रवक्ता डा. समीरकुमार अधिकारीले खोपको पूर्णमात्रा लगाउन आग्रह गरे। उनले भने,  ‘खोपले स्वास्थ्य जटिलता रोक्छ। ज्यान जाने अवस्थाबाट जोगाउँछ। संक्रमणको संवेदनशीलतालाई बुझेर जनस्वास्थ्यको मापदण्ड अपनाउन आग्रह गर्छु।’"}
{"title": "कोरोना राहतमा पनि विभेद : गरिबलाई बाँडिएन, केन्द्रमै फिर्ता", "content": "<p style=\"text-align: justify;\"><strong>परासी/झापा :&nbsp;</strong>कोरोना संक्रमणका कारण करिब २ वर्ष मुलुकमा लकडाउन भयो। व्यापार–व्यवसाय, उद्योग–कलकारखाना, विद्यालय सबै बन्द भए। लाखौंले रोजगारी गुमाए। रोजगार र आयस्रोत नभएका अति विपन्न परिवारलाई दुई छाक टार्नै धौ–धौ भयो। सरकारले यस्ता परिवारलाई १० हजारका दरले राहत दिने घोषणा गर्‍यो। कोभिड महामारीबाट प्रभावित अति विपन्न परिवारलाई नगद हस्तान्तरण कार्यविधि २०७८, राजपत्रमै जारी गर्‍यो। त्यसअनुसार राहत उपलब्ध गराइदिनू भनी पालिकालाई सूचनासमेत जारी गर्‍यो। केन्द्र सरकारले सबै स्थानीय तहमा बजेट पनि पठायो।&nbsp;</p>\r\n\r\n<p style=\"text-align: justify;\">नवलपरासीका सातवटै पालिकामा राहतको ५ करोड बढी बजेट आइपुग्यो। स्थानीय तहले उक्त रकम वितरण गर्ने भन्दै गत कात्तिकमा वडा कार्यालयमार्फत विपन्न परिवारको पहिचान गरी निवेदन पनि संकलन गरे। तर, जब दलहरूलाई स्थानीय चुनाव लाग्यो, अनि राहतमाथि भयो राजनीति। ‘आफ्ना पार्टीका कार्यकर्ताको नाम संकलन नभएको, अर्को पार्टीका धेरै परेको’ भन्दै स्थानीय तहका पदाधिकारीबीच तीव्र विवाद भयो। त्यही कारण निवर्तमान जनप्रतिनिधिले राहत बाँडेनन्। नयाँ निर्वाचित भएर आएकाहरूले पनि राहत पाउनेको सूचीमा आफ्ना कार्यकर्ता ‘नपरेको वा कम देखेपछि’ अघिल्ला जनप्रतिनिधिले संकलन गरेका निवेदन अघि बढाउन चाहेनन्। राहत बाँड््नुभन्दा बरु केन्द्र सरकारलाई नै फिर्ता पठाउने निर्णय गरे। कोरोना पीडितका नाममा आएको झण्डै ४ करोड रकम जिल्लाबाट केन्द्र सरकारलाई फिर्ता गयो। गरिब–विपन्न राहत पाउनबाट वञ्चित भए।</p>\r\n\r\n<p style=\"text-align: justify;\">नवलपरासीका सातमध्ये पाँच पालिकाले राहतका नाममा आएको एक पैसा पनि बाँडेनन्। रामग्राम नगरपालिका, सुनवल नगरपालिका, पाल्हीनन्दन गाउँपालिका, सरावल गाउँपालिका र सुस्ता गाउँपालिकाले राहतका नाममा आएको सबै रकम फिर्ता गरिदिए। प्रतापपुर गाउँपालिकाले भने सबै रकम वितरण गर्‍यो। बर्दघाट नगरपालिकाले आधा रकम बाँड्यो। आधा फिर्ता गर्‍यो। जनप्रतिनिधिको राजनीतिक पूर्वाग्रहले जिल्लाका करिब ३ हजार बढी विपन्न–गरिब राहत पाउनबाट वञ्चित भए। राहत पाउने आसमा बसेका सर्वसाधारणहरू रकम फिर्ता पठाएको जानकारी पाएपछि असन्तुष्ट छन्। कसको कारणले रकम फिर्ता भएको हो ? त्यसको स्पष्ट जवाफ दिनुपर्ने उनीहरूको माग छ। कोरोना प्रभावित गरिबहरूलाई वितरण गर्न नवलपरासीमा ५ करोड ३ लाख रुपैयाँ केन्द्र सरकारबाट आएको थियो। प्रतापपुर र बर्दघाटले १ करोड ११ लाख ५० हजार बाँडेका थिए। ३ करोड ९२ लाख ५० हजार जिल्लाबाट फिर्ता पठाइएको छ।&nbsp;</p>\r\n\r\n<p style=\"text-align: justify;\">केन्द्र सरकारले गत कात्तिकमा स्थानीय तहमा राहत रकम पठाएको थियो। वडा कार्यालयहरू मार्फत निवेदन संकलन गर्न केही समय लागेको र त्यसपछि चुनाव लागेकाले वितरण गर्न नसकिएको पालिका प्रमुखहरूले जनाएका छन्। चुनाव सकिएपछि आएका नयाँ जनप्रतिनिधिहरूले अघिल्ला जनप्रतिनिधिले आफ्ना कार्यकर्ता मात्र राखेको भन्दै विवाद निकालेपछि गरिब जनताको हातमा राहत पुग्न नसकेको हो।</p>\r\n\r\n<p style=\"text-align: justify;\">रकम वितरण नहुँदा रामग्राम नगरपालिकाका ७ सय ७१ जना गरिब रकम पाउनबाट वञ्चित भएका छन्। यहाँ कुल ७७ लाख १० हजार रकम पठाइएको थियो। वितरण हुन नसकेपछि सबै रकम फिर्ता पठाइएको प्रमुख प्रशासकीय अधिकृत राकेश पाण्डेले बताए। सुनवल नगरपालिकाका ७ सय ७८ जना गरिबलाई वितरण गर्न आएको कुल ७७ लाख ८० हजार रुपैयाँ पनि फिर्ता पठाइएको लेखा अधिकृत बृहस्पति घिमिरेले बताए। सरावल गाउँपालिकाका ७ सय १४ जनाका लागि आएको कुल ७१ लाख ४० हजार रुपैयाँ वितरण हुन नसक्दा फिर्ता पठाइएको प्रमुख प्रशासकीय अधिकृत कृष्णप्रसाद ज्ञवालीले बताए। पाल्हीनन्दन गाउँपालिकाका ६ सय ३० जना गरिबका लागि ६३ लाख रुपैयाँ आएको थियो। वितरण हुन नसकेपछि फिर्ता पठाइएको प्रमुख प्रशासकीय अधिकृत श्रीप्रसाद गौतमले बताए।</p>\r\n\r\n<p style=\"text-align: justify;\">प्रतापपुरले भने स्थानीय निर्वाचन हुनुअघि नै राहत वितरण गरेको प्रमुख प्रशासकीय अधिकृत चिरञ्जिवी घिमिरेले बताए। विपन्नका लागि प्रतापुरमा ७३ लाख २० हजार रुपैयाँ आएको थियो। जसमा मापदण्डअनुसार परेका ६ सय ९५ जनालाई १० हजारका दरले ६९ लाख ५० हजार वितरण गरिएको उनले बताए। सुस्ता गाउँपालिकाका ६ सय ९० जनाका लागि कुल ६९ लाख रकम आएको थियो। लामो समयसम्म परेका निवेदन उपर निर्णय हुन नसक्दा अन्तिम समयमा रकम वितरण गर्न नसकिएको प्रमुख प्रशासकीय अधिकृत बुद्धप्रकाश पौडेलले बताए। बर्दघाटमा ८ सय २० जनाका लागि कुल ८२ लाख रकम आएको थियो। जसमा ४ सय २० जनालाई कुल ४२ लाख वितरण गरिएको प्रमुख प्रशासकीय अधिकृत मेघनाथ पाध्याले बताए। बाँकी रकम फिर्ता पठाइएको छ। मापदण्डअनुसार निवेदन नपरेकाले सबै रकम वितरण गर्न नसकिएको उनको भनाइ छ।&nbsp;</p>\r\n\r\n<ul>\r\n\t<li style=\"text-align: justify;\">करिब ३ हजार बढी विपन्न–गरिब राहत पाउनबाट वञ्चित</li>\r\n\t<li style=\"text-align: justify;\">राहत पाउनेमा सरकारी कर्मचारी, उद्योग सञ्चालक, शिक्षक, व्यवसायीलगायत</li>\r\n</ul>\r\n\r\n<p style=\"text-align: justify;\">रामग्राम नगरपालिकाका प्रमुख धनपत यादवले वडाले समयमा निवेदन नपठाएको र मापदण्डविपरीत रहेकाले वितरण गर्न नसकिएको बताए। ‘धेरै निवेदनहरू मापदण्डअनुसार थिएनन््,’ यादवले भने, ‘प्रक्रिया पुर्‍याएर छानबिन गर्न समय अभाव भयो। त्यसैले वितरण गर्न सकेनौं।’ &nbsp;पाल्हीनन्दनका अध्यक्ष बैजुप्रसाद गुप्ताले पुराना वडाध्यक्षहरूले संकलन गरेको निवेदनमाथि नयाँ आएका वडाध्यक्षहरूले परिमार्जन गर्नुपर्छ भनेपछि छानबिन गर्न समस्या भएको बताए। त्यसैले राहत फिर्ता गएको गुप्ताले बताए।&nbsp;</p>\r\n\r\n<p style=\"text-align: justify;\">सुस्ता गाउँपालिकाका अध्यक्ष टेकनारायण उपाध्यायले भने, ‘राहत पाउने सूचीमा सम्पन्न व्यक्ति पनि देखिए। छानबिन गर्न समय पुगेन। त्यसैकारण रकम फिर्ता पठाउनुपर्ने बाध्यता आयो।’ सरावल गाउँपालिकाका अध्यक्ष सुखाडीप्रसाद चौधरीले पुराना जनप्रतिनिधिहरूले चुनाव लक्षित गरी व्यक्तिहरूको निवेदन संकलन गरेकाले राहत वितरणमा विवाद उत्पन्न भएको बताए।</p>\r\n\r\n<h3 style=\"text-align: justify;\"><strong>विपन्न वञ्चित, सम्पन्नलाई राहत</strong></h3>\r\n\r\n<p style=\"text-align: justify;\">कोभिडबाट प्रभावित अति विपन्न र न्यूनतम जीवन निर्वाह गर्न पनि समस्या भएका परिवारलाई राहत दिन सरकारले गत कात्तिकमा झापाका पालिकाहरूमा राहत रकम पठाएको थियो। कचनकवलले भने विपन्न र गरिबभन्दा भनसुन, पहुँच र राजनीतिक भागबन्डाका आधारमा धनी र मध्यम वर्गका परिवारलाई राहत बाँडेको पाइएको छ। जबकी अति विपन्न माझीहरू नै राहत पाउनबाट वञ्चित भएका छन। कचनकवल– ६ बनियानीस्थित गाउँपालिका कार्यालयदेखि ५ सय मिटरको दूरीमा माझी बस्ती छ। त्यहाँका अति विपन्न कुनै पनि परिवारले राहत नपाएको गुनासो गरेका छन्। ‘सरकारले रकम पठाएको बारेमा हामीलाई थाहा नै छैन,’ रमेश माझीले भने, ‘हामी ज्याला–मजदुरी गरी परिवार पाल्ने समुदाय हो। काम गरे भने मात्र एक छाक खान पाइन्छ। हामीजस्तालाई छुटाएर जनप्रतिनिधिले कस्तो परिवारलाई राहत दियो त ? ’</p>\r\n\r\n<p style=\"text-align: justify;\">सरकारले उपलब्ध गराएको ऐलानी जमिनमा आधा दर्जन बढी माझी परिवार बसोबास गर्दै आएका छन्। अपांगता भएका चन्दनलाल माझीको आक्रोश थियो, ‘चुनावमा भोट माग्न नेता, जनप्रतिनिधिहरू हुल बाँधेर बस्तीमा आउनुभयो। तर, राहतका लागि पैसा आएको छ भनी एक शब्द पनि हामीलाई भन्नुभएन। हामीसँग नागरिकता छ। अब हामी रकमको खोजी गर्छौं।’ माझी बस्ती जस्तै कचनकवल–६ स्थित पैनीटोलका सन्थालले पनि राहत रकम नपाएको बताउँछन्। सन्थाल बस्तीमा एक दर्जन परिवार छन्। ‘हाम्रो बस्तीमा कसैलाई पनि राहत रकम आएको बारेमा थाहा नै छैन,’ स्थानीय सीता मर्डीले भनिन््, ‘रकम आएको छ भनेर नेताहरूले त भन्नुपर्ने हो। त्यो पनि भनेनन्।’ कोरोना महामारीका समयमा वडा कार्यालयले चामल, दाल ल्याएर बाँडे पनि पैसा भने नबाँडेको स्थानीयवासी फूलमाया मर्डीले बताइन्।</p>\r\n\r\n<p style=\"text-align: justify;\">गाउँपालिकाले वडा–१ मा १ सय ५८, &nbsp;वडा–२ मा २२, वडा–३ मा ८३, वडा–५ मा ९, वडा–६ मा ६४ &nbsp;र वडा–७ मा ३ परिवार गरी जम्मा ३ सय ३९ परिवारलाई १० हजारको दरले राहत दिएको थियो। सम्बन्धित व्यक्तिको बैंक खातामै रकम पठाइदिएको स्वास्थ्य शाखा प्रमुख जागेश्वर यादवले बताए। कार्यविधिबमोजिम गाउँपालिकाले विपन्न परिवारको नामावली तयार पार्ने जिम्मा वडा कार्यालयहरूलाई दिएका थिए। तर, वडा कार्यालयका तत्कालीन र वर्तमान जनप्रतिनिधिहरूले अति विपन्न परिवारलाई छुटाएर आफू अनुकूल व्यक्तिलाई रकम बाँडेको गाउँपालिकाको नामावली सूचीमा स्पष्टै छ।</p>\r\n\r\n<p style=\"text-align: justify;\">यादवका अनुसार वडा–४ मा कुनै परिवारलाई रकम बाँडिएको छैन। वडा–६ मा रकम पाएका ६४ परिवारमध्ये अधिकांश हुनेखाने खालका परिवार रहेको स्थानीयवासी बताउँछन्। गाउँपालिकाले राहत वितरण गरेको सूचीमा सरकारी कर्मचारी, उद्योग सञ्चालक, सहकारी व्यवस्थापक, शिक्षक, व्यवसायी, स्वास्थ्यकर्मी छन्। महामारीबाट प्रभावित अति विपन्न परिवारलाई नगद हस्तान्तरण गर्ने भनी अर्थ मन्त्रालयबाट परिपत्र आएपछि गाउँपालिकाको कार्यपालिका बैठकमै जनप्रतिनिधिहरूलाई जानकारी गराएको प्रमुख प्रशासकीय अधिकृत कुमार बस्नेतले बताए।</p>\r\n\r\n<p style=\"text-align: justify;\">गाउँपालिकाका ६ सय ९७ परिवारको संख्या तोकेर सरकारले बजेट पठाएको जानकारी दिँदै उनले भने, ‘कस्ता परिवारले रकम पायो। कस्ताले पाएनन्् भनेर धरातलसम्म पुग्न सकेको छैन। गाउँपालिकाले समयमा रकम बाँड््न नसक्दा आधा रकम भने ‘फ्रिज’ भएको छ। अति विपन्नका लागि ६९ लाख ७० हजार बजेट आएको बताउँदै लेखा अधिकृत गोविन्द रिजालले भने, ‘३५ लाख ७० हजार रकम बाँडियो। ३४ लाख रुपैयाँ फ्रिज भएर सरकारलाई फिर्ता गयो।’</p>", "publishedOn": "०८ साउन २०७९ १२:१७", "metaDescriptions": "कोरोना संक्रमणका कारण करिब २ वर्ष मुलुकमा लकडाउन भयो। व्यापार–व्यवसाय, उद्योग–कलकारखाना, विद्यालय सबै बन्द भए। लाखौंले रोजगारी गुमाए। रोजगार र आयस्रोत नभएका अति विपन्न परिवारलाई दुई छाक टार्नै धौ–धौ भयो। सरकारले यस्ता परिवारलाई १० हजारका दरले राहत दिने घोषणा गर्‍यो। कोभिड महामारीबाट प्रभावित अति विपन्न परिवारलाई नगद हस्तान्तरण कार्यविधि २०७८, राजपत्रमै जारी गर्‍यो। त्यसअनुसार राहत उपलब्ध गराइदिनू भनी पालिकालाई सूचनासमेत जारी गर्‍यो। केन्द्र सरकारले सबै स्थानीय तहमा बजेट पनि पठायो।"}
{"title": "कोरोना भाइरस : अझै सतर्क बनौं", "content": "<p style=\"text-align: justify;\">कोभिड—१९ को विश्वव्यापी लहर कम भए पनि छिमेकी भारतमा संक्रमण दर तीव्र रूपमा बढेको छ। त्यसको सोझो असर नेपालमा पनि परेको छ। पछिल्लो साता नेपालमा पनि कोभिडको नयाँ संक्रमण छोप्दै छोप्दै गएको छ। साउन १ गतेदेखि ९ गतेसम्म कोभिड संक्रमणबाट मृत्यु भएकाको संख्या पाँच जना पुगिसक्यो। संक्रमित ३ हजार ५ सय ३४ जना पुगेका छन्। एकै दिन सोमबार देशभर ५ सय ६८ जना संक्रमित भेटिनुले यसको दरको तीव्रतालाई संकेत गरेको छ। संक्रमितमध्ये पनि केही नयाँ छन् र केही पहिला संक्रमित भइसकेका, खोप लगाइसकेका पनि छन्। संक्रमणबाट मृतकको संख्या अब ११ हजार ९ सय ५७ भइसकेको छ।</p>\r\n\r\n<p style=\"text-align: justify;\">जसै संक्रमण दर उकालो लाग्न थालेको छ, अब निगरानी बढाउन जरुरी भइसकेको छ। स्वास्थ्यका मापदण्ड पालनामा कडाइ गर्नुपर्ने भएको छ। नेपालले कोभिडको पहिलो लहर आउनुअघि जुन सतर्कता अपनाउनुपर्ने थियो, त्यतिबेला निकै लापरबाही गर्‍यो। नेपालीलाई केही पनि हुन्न जसरी कानमा तेल हालेर सरकार र नागरिक दुवै बसे। तर कोभिड आइछाड्यो र दसौं हजार नेपालीको ज्यान लियो।&nbsp;</p>\r\n\r\n<p style=\"text-align: justify;\">हङकङ लगेर स्वाब परीक्षण गर्नुपर्ने अवस्थाको अन्त्य गर्दै सरकारले दर्जनौं परीक्षणस्थल निर्माण यसबीचमा गरेको छ। स्वास्थ्य संस्थाहरूमा भेन्टिलेटर र आईसीयूको व्यवस्था पनि भएको छ। तर भाइरसको संक्रमण भनेको यस्तो चिज हो, जसको सर्ने प्रक्रिया निकै छिटो हुन्छ र सयौं हजारौं व्यक्ति एकैपटक संक्रमित हुन सक्छन्। एकैचोटि त्यतिका धेरै व्यक्ति संक्रमित हुने हो भने नेपालका कहीँका अस्पतालले पनि धान्दैनन्। त्यसैले सबैभन्दा पहिलो उपाय भनेकै संक्रमणबाट बच्न हरतरहको प्रयास गर्नु हो। स्वास्थ्यको मापदण्ड पालना गर्नु हो। हात राम्ररी बेलाबेला धोइरहनु, मास्क लगाइरहनु हो।&nbsp;</p>\r\n\r\n<p style=\"text-align: justify;\">त्यसो त धेरै नेपालीले खोप पनि पाइसकेका छन्। खोप लगाउने क्रम जारी पनि छ। हेलचेक्र्याइँ भइसक्यो कि लगाउनुपर्ने खोप नलगाई नलगाई थन्क्याएर राखेर त्यसको म्याद सकियो। सरकारीतर्फको लापरबाही त्यस्तो छ भने नागरिकहरू अब कोभिड हरायो, आउँदैन भनेर ढुक्कले र फुक्काफाल भएर हिँडिरहेका छन्। संक्रमणको दर सबैभन्दा बढी सहरी क्षेत्रमा देखिएको छ। हुन पनि सहरी क्षेत्र भनेको धेरै भीडभाड हुने र धेरै गतिविधि हुने ठाउँ हो। जहाँ जोखिम धेरै छ, सतर्कता पनि त्यहीं बढी आवश्यक छ। अहिले देखिएको कोभिडको भेटियन्ट बीए ५ भेटियन्ट हो, जुन अघिल्ला प्रजातिहरूभन्दा तीव्रतर रूपमा फैलने खालेको भएको विज्ञहरूले बताइसकेका छन्।&nbsp;</p>\r\n\r\n<p style=\"text-align: justify;\">तुलनात्मक रूपमा मुलुकभर उपचारको पूर्वाधार धेरै बलियो भइसकेको छ। मुलुकभर आठ सय आईसीयू छन्। १ हजार २७ भेन्टिलेटर छन्। १ सय ३२ अक्सिजन प्लान्ट छन्। अक्सिजन सिलिन्डरको संख्या १५ हजार छ। हो, पहिलो चरणको महामारीमा जस्तो अप्ठेरो आइनपर्ला तर, महामारीको जोखिम खेलाँची गर्ने विषय होइन। तीव्रतर रूपमा फैलियो भने यिनै पूर्वाधार अपर्याप्त भइदिन सक्छ। जानाजानै जोखिम निम्त्याउनु मूर्खता हुन्छ। वास्तवमा संक्रमण रोक्ने र स्वस्थ रहन राज्यभन्दा धेरै नागरिक बढी जिम्मेवार हुनुपर्छ। भीडभाडमा नजाने, मान्छेमात्रै थुपार्ने गतिविधि नगर्ने, मास्कको अनिवार्य प्रयोग गर्ने र साबुनपानीले हात धोइरहने काम व्यक्तिव्यक्तिले गर्न जरुरी छ। संक्रमणको सञ्जाल तोड्न सक्दा मात्रै यसबाट धेरैजनालाई बचाउन सकिन्छ। सामाजिक दूरी कायम गर्ने र संक्रमणको जालो फैलन नदिन सरकारले मापदण्ड जुन बनाएको छ, त्यसको पालनामा नागरिकहरू नै सबैभन्दा धेरै सचेत र जिम्मेवार हुनुपर्छ।</p>", "publishedOn": "१० साउन २०७९ १०:५७", "metaDescriptions": "संक्रमणको सञ्जाल तोड्न सक्दा मात्रै यसबाट धेरैजनालाई बचाउन सकिन्छ। सामाजिक दूरी कायम गर्ने र संक्रमणको जालो फैलन नदिन सरकारले मापदण्ड जुन बनाएको छ, त्यसको पालनामा नागरिकहरू नै सबैभन्दा धेरै सचेत र जिम्मेवार हुनुपर्छ।"}
{"title": "थप ६३८ जनामा कोरोना पुष्टि, २ जनाको मृत्यु", "content": "<p style=\"text-align: justify;\"><strong>काठमाडौं : </strong>थप ६३८ जनामा कोरोना भाइरस संक्रमण पुष्टि भएको &nbsp;छ।</p>\r\n\r\n<p style=\"text-align: justify;\">पछिल्लो २४ घन्टामा परीक्षण भएका ५०५५ नमूनामध्ये ६३८ नमूनाको रिपोर्ट पोजिटिभ आएको स्वास्थ्य तथा जनसंख्या मन्त्रालय पुष्टि गरेको हो।</p>\r\n\r\n<p style=\"text-align: justify;\">मन्त्रालयका अनुसार पीसीआरबाट २२१५ र एन्टिजेन विधिबाट २८४० नमूनाको परीक्षण भएको थियो। जसमध्ये पीसीआरबाट ४०० र एन्टिजेनबाट २३८ जनामा संक्रमण पुष्टि भएको हो।</p>\r\n\r\n<p style=\"text-align: justify;\">आज कोरोनाबाट थप २ जनाको मृत्यु भएको छ।&nbsp;हाल कोरोना सक्रिय संक्रमितको संख्या ३७१४ पुगेको मन्त्रालयले जनाएको छ।</p>\r\n\r\n<p style=\"text-align: justify;\">पछिल्लो २४ घन्टामा २ लाख ५७ हजार ८७८ जनाले कोरोनाविरुद्धको खोप लगाएका &nbsp;छन्।&nbsp;</p>\r\n\r\n<p style=\"text-align: justify;\">कोरोना संक्रमण बढ्दै गएपछि स्वास्थ्य मन्त्रालयले अनिवार्य मास्क लगाउन,भौतिक दुरी कायम गर्न र सरसफाईमा विशेष ध्यान आग्रह गरेको छ।</p>", "publishedOn": "१० साउन २०७९ १५:४९", "metaDescriptions": "थप ६३८ जनामा कोरोना भाइरस संक्रमण पुष्टि भएको  छ।"}
{"title": "कोरोना उपचारका लागि १७ अस्पताल, कुन कुनमा पाइन्छ सेवा ?", "content": "<p><strong>काठमाडौं </strong>: स्वास्थ्य तथा जनसङ्ख्या मन्त्रालयले कोरोना भाइरसको सङ्क्रमण बढ्दै गएपछि सातवटै प्रदेशका अस्पतालमा उपचारको व्यवस्था गरेको छ ।</p>\r\n\r\n<p>&nbsp;मन्त्रालयले सातवटै प्रदेशमा १७ वटा अस्पतालमा उपचारको व्यवस्था मिलाएको छ ।&nbsp;</p>\r\n\r\n<p>मन्त्रालयका सहप्रवक्ता डा. समीरकुमार अधिकारीले कोरोना भाइरसको मध्यम र गम्भीर अवस्थाका बिरामीलाई उपचारका लागि सातवटै प्रदेशमा रहेका १७ संघ र प्रादेशिक अस्पतालको व्यवस्था गरिएको जानकारी दिए।</p>\r\n\r\n<p>उनका अनुसार प्रदेश नं १ को कोसी अस्पताल विराटनगर र वीपी कोइराला स्वास्थ्य विज्ञान प्रतिष्ठान धरान, मधेस प्रदेशको जनकपुर प्रादेशिक अस्पताल जनकपुर र नारायणी अस्पताल वीरगञ्ज रहेका छन् ।&nbsp;</p>\r\n\r\n<p>यस्तै बागमती प्रदेशको शुक्रराज ट्रपिकल तथा सरुवा रोग अस्पताल टेकु, भरतपुर अस्पताल चितवन, वीर अस्पताल काठमाडौं, त्रिभुवन विश्वविद्यालय (त्रिवि) अस्पताल र पाटन स्वास्थ्य विज्ञान प्रतिष्ठान तथा गण्डकी प्रदेशमा पोखरा स्वास्थ्य विज्ञान प्रतिष्ठान र धौलागिरि अस्पताल बागलुङ रहेका छन् ।&nbsp;</p>\r\n\r\n<p>यस्तै, लुम्बिनी प्रदेशको लुम्बिनी प्रादेशिक अस्पताल बुटवल र भेरी अस्पताल नेपालगञ्ज, कर्णाली प्रदेशमा कर्णाली स्वास्थ्य विज्ञान प्रतिष्ठान जुम्ला र सुर्खेत प्रादेशिक अस्पताल वीरेन्द्रनगर तथा सुदूरपश्चिम प्रदेशमा सेती प्रादेशिक अस्पताल धनगढी र डडेल्धुरा अस्पताल रहेका छन् ।</p>", "publishedOn": "१६ साउन २०७९ १५:०४", "metaDescriptions": "स्वास्थ्य तथा जनसङ्ख्या मन्त्रालयले कोरोना भाइरसको सङ्क्रमण बढ्दै गएपछि सातवटै प्रदेशका अस्पतालमा उपचारको व्यवस्था गरेको छ ।"}
{"title": "एकैदिन थप ९१५ जनामा कोरोना संक्रमण", "content": "<p style=\"text-align:justify\"><strong>काठमाडौं :</strong> देशभर बुधबार थप ९१५ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका अनुसार ६ हजार २ जनाको कोरोना परीक्षण गर्दा ९१५ जनामा कोरोना देखिएको हो। सो अवधिमा ३०१ जना डिस्चार्ज भएका छन्।</p>\r\n\r\n<p style=\"text-align:justify\">देशभर सक्रिय संक्रमितको संख्या ५ हजार ४३३ रहेको छ। पछिल्लो २४ घण्टामा ५५ हजार ५५९ जनाले कोरोनाविरुद्ध खोप लगाएका छन्। बुधबार कोराना संक्रमित मृतकको संख्या शून्य रहेको छ। &nbsp;</p>", "publishedOn": "१८ साउन २०७९ १६:३७", "metaDescriptions": "देशभर बुधबार थप ९१५ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका अनुसार ६ हजार २ जनाको कोरोना परीक्षण गर्दा ९१५ जनामा कोरोना देखिएको हो।"}
{"title": "जापानमा कोरोना संक्रमण उच्च : एकै दिन २ लाख ५० हजार सङ्क्रमित, २५१ को मृत्यु", "content": "<p style=\"text-align: justify;\"><strong>टोकियो :</strong> जापानमा पछिल्लो समयमा कोरोना भाइरसको सङक्रमण तीव्र रुपमा बढेको छ । जापानको स्वास्थ्य मन्त्रालय जानकारी अनुसार जापानमा एकै दिनमा दुई लाख ५० हजार ४०३ जनामा सङ्क्रमण देखिएको हो।</p>\r\n\r\n<p style=\"text-align: justify;\">यो संख्या अगष्ट ३ पछिकै सबैभन्दा धेरै हो। अगष्ट ३ मा जापानमा दुई लाख ४९ हजार ८३० जनामा सङ्क्रमण देखिएको थियो।&nbsp;</p>\r\n\r\n<p style=\"text-align: justify;\">जापानमा कारोना भाइरसको नयाँ उपप्रजाति ‘बिए.५’ द्रुत गतिमा फैलिएको बताइएको छ । उक्त प्रजाति अन्य प्रजातिहरुका तुलनामा छिटो फैलिने अधिकारीहरुले जनाएका छन्।</p>\r\n\r\n<p style=\"text-align: justify;\">कोरोना संक्रमणबाट जापानमा बुधबार नै २५१ जनाको ज्यान गएको छ। यहाँ पछिल्लो समयमा गम्भीर प्रकृतिका सङ्क्रमितको सङ्ख्या पनि बढ्न थालेको पाइएको समाचारमा जनाइएको छ ।</p>\r\n\r\n<p style=\"text-align: justify;\">जापानका ४७ मध्ये २० प्रान्तमा पछिल्लो समयमा धेरै सङ्क्रमित भेटिन थालेका पनि समाचारमा जनाइएको छ । तीमध्ये धेरै राजधानी टोकियोमा नै पाइएको बताइएको छ ।&nbsp;<br />\r\n&nbsp;</p>", "publishedOn": "२६ साउन २०७९ १३:१७", "metaDescriptions": "जापानमा पछिल्लो समयमा कोरोना भाइरसको सङक्रमण तीव्र रुपमा बढेको छ । जापानको स्वास्थ्य मन्त्रालय जानकारी अनुसार जापानमा एकै दिनमा दुई लाख ५० हजार ४०३ जनामा सङ्क्रमण देखिएको हो।"}
{"title": "बेलायतमा ओमिक्रोनको उपचार गर्न नयाँ खोप", "content": "<p style=\"text-align: justify;\"><strong>लण्डन (एएफपी) : </strong>बेलायतको औषधि नियामक निकायले कोरोना भाइरसविरुद्धको अद्यावधिक मोडेर्ना खोपलाई उपचार प्रयोगका लागि स्वीकृति दिएको छ।</p>\r\n\r\n<p style=\"text-align: justify;\">‘मेडिसिन एन्ड हेल्थकेयर प्रोडक्ट्स रेगुलेटरी एजेन्सी’ ले सोमबार एक विज्ञप्ति जारी गर्दै बेलायती नियामकको सुरक्षा, गुणस्तर र प्रभावकारिताको मापदण्ड पूरा गरेको पाइएपछि वयस्कका लागि खोपको अतिरिक्त मात्रा प्रयोगका लागि स्वीकृति दिएको जनाएको छ।</p>\r\n\r\n<p style=\"text-align: justify;\">बेलायती नियामक निकायले स्वीकृत गरेको यो पहिलो ‘बाइभ्यालेन्ट’ कोभिड–१९ खोप हो। उक्त निकायका प्रमुख कार्यकारी जुन राइनले क्लिनिकल परीक्षणको तथ्यांकले यसले मूल भाइरस र ओमिक्रोनविरुद्ध ‘बलियो प्रतिरक्षा प्रतिक्रिया’ लाई प्रेरित गरेको देखाएको बताए। &nbsp;</p>", "publishedOn": "३१ साउन २०७९ ०६:०९", "metaDescriptions": "बेलायती नियामक निकायले स्वीकृत गरेको यो पहिलो ‘बाइभ्यालेन्ट’ कोभिड–१९ खोप हो। उक्त निकायका प्रमुख कार्यकारी जुन राइनले क्लिनिकल परीक्षणको तथ्यांकले यसले मूल भाइरस र ओमिक्रोनविरुद्ध ‘बलियो प्रतिरक्षा प्रतिक्रिया’ लाई प्रेरित गरेको देखाएको बताए।"}
{"title": "श्रीकृष्ण रथयात्रामा रम्दै झापा", "content": "<p style=\"text-align: justify;\"><strong>झापा :&nbsp;</strong>झापामा कोरोना भाइरस महामारीले दुई वर्षदेखि रोकिएको श्रीकृष्ण रथयात्रा हर्षोल्लासका साथ निकालिँदै छ। धार्मिक परम्पराअनुसार श्रीकृष्ण जन्माष्टमीको भोलिपल्ट श्रीकृष्ण रथयात्रा निकाल्ने चलन छ। सोहीबमोजिम भद्रपुर,&nbsp;दमक र गौरीगन्जमा शनिबार रथ यात्रा निकाल्ने तयारी छ।&nbsp;</p>\r\n\r\n<p style=\"text-align: justify;\">भद्रपुरमा १९ औँ भगवान् श्रीकृष्ण रथयात्रा भव्य उत्सवको रूपमा मनाइने श्रीकृष्ण रथ यात्रा मूल आयोजक समितिका अध्यक्ष देवु घिमिरेले जानकारी दिए। २०५९ सालमा काठको पाग्राले बनाएको रथ जीर्ण भएको थियो। भद्रपुर नगरपालिकाले ८ लाख रुपैयाँमा टायरको पांग्रासहित फलामले रथ बनाइदिएको छ। त्यही रथलाई पुनः रंगरोगन र फूलमालाले सजावट गरिएको छ।</p>\r\n\r\n<p style=\"text-align: justify;\">भद्रपुर—५ स्थित लक्ष्मीनारायण मन्दिर अगाडिबाट शुभारम्भ हुने रथयात्रा आपगाँछी, ज्ञानेचोक, झापाचोक हुँदै क्याम्पस मोड, अस्पताल चोक, जनता चोक, भद्रपुर बजारबाट पुनः लक्ष्मीनारायण मन्दिरमा गएर समापन हुनेछ। त्यस्तै दमक नगरपालिकामा पनि मनाइँदैछ। आयोजक समितिका अध्यक्ष रोहित आचार्यका अनुसार दमकमा पनि कोरोना महामारीले दुई वर्ष रथयात्रा स्थगन भएको थियो।</p>\r\n\r\n<p style=\"text-align: justify;\">राधाकृष्ण मन्दिरबाट सुरु हुने रथयात्रा नगर&nbsp;परिक्रममा गरी पुन सोही मन्दिरमा गएर समापन गर्ने कार्यक्रम छ।&nbsp;रथयात्रामा विभिन्न झाँकीसमेत प्रदर्शन गरिनेछ।</p>\r\n\r\n<p style=\"text-align: justify;\">उता गौरीगन्ज गाउँपालिकामा दोस्रो पटक रथयात्रा निकाल्ने तयारी छ। गौरीगन्जको पहिचान र गौरवलाई मध्यनजर गरी पहिलो वर्ष गाडामा भगवान् श्रीकृष्णको मूर्ति राखेर रथयात्रा निकालिएको थियो। अहिले नयाँ रथ बनाइएको छ। खजुरगाछीको राधाकृष्ण मन्दिरदेखि सुरु गर्ने रथ यात्रा गौरीगन्ज बजार परिक्रममा गरी पुनः सोही मन्दिरमा आएर समापन हुने समितिका अध्यक्ष&nbsp;मुकेश साहले जानकारी दिए।&nbsp;</p>", "publishedOn": "०४ भदौ २०७९ ०९:११", "metaDescriptions": "झापामा कोरोना भाइरस महामारीले दुई वर्षदेखि रोकिएको श्रीकृष्ण रथयात्रा हर्षोल्लासका साथ निकालिँदै छ। धार्मिक परम्पराअनुसार श्रीकृष्ण जन्माष्टमीको भोलिपल्ट श्रीकृष्ण रथयात्रा निकाल्ने चलन छ। सोहीबमोजिम भद्रपुर, दमक र गौरीगन्जमा शनिबार रथ यात्रा निकाल्ने तयारी छ।"}
{"title": "विश्वभरी कोरोना सङ्क्रमितको सङ्ख्यामा कमी", "content": "<p style=\"text-align:justify\"><strong>लण्डन :</strong> कोरोना भाइरसबाट नयाँ सङ्क्रमितको सङ्ख्या विश्वभरी घट्दै गइरहेको देखिएको छ।&nbsp;</p>\r\n\r\n<p style=\"text-align:justify\">विश्व स्वास्थ्य सङ्गठन (डब्लुएचओ)ले सार्वजनिक गरेको पछिल्लो विवरणअनुसार विश्वभरी कोरोनाका कारण मृतकको सङ्ख्या पनि झण्डै छ प्रतिशतले कम भएको छ। तर एसियामा भने मृतकको सङ्ख्या बढेको सङ्गठनको तथ्याङ्कमा देखिइएको छ। &nbsp;</p>\r\n\r\n<p style=\"text-align:justify\">गत हप्ता विश्वभरी ५४ लाख मानिस कोरोना भाइरसबाट सङ्क्रमित भएका छन्। यो सङ्ख्या अघिल्लो हप्ताको तुलनामा २४ प्रतिशत कम भएको जनाइएको छ। अफ्रिकामा ४० प्रतिशतका दरले नयाँ सङ्क्रमितको सङ्ख्यामा कमी आएको छ। युरोप र मध्यपूर्वमा पनि कम देखिएको सङ्गठनले जनाएको छ।</p>\r\n\r\n<p style=\"text-align:justify\">पश्चिमी प्रशान्त र दक्षिण पूर्वीएसियामा भने मृतकको सङ्ख्यामा वृद्धि भएको छ। ती क्षेत्रमा क्रमशः ३१ र १२ प्रतिशतका दरले मृतकको सङ्ख्यामा वृद्धि भएको देखिएको हो।&nbsp;</p>\r\n\r\n<p style=\"text-align:justify\">विश्वभरी अझै पनि कोरोना भाइरसको असर बाँकी नै रहेकाले यसबाट बच्नका लागि अपनाउनु पर्ने उपाय अपाउन उत्तिकै आवश्यक रहेको डब्लुएचओका अधिकारीले जनाएका छन्।&nbsp;</p>\r\n\r\n<p style=\"text-align:justify\">उनीहरूले खोप लगाउन, मास्कको प्रयोग गर्न, सामाजिक दूरी कायम गर्न, सङ्क्रमण भएमा कम्तीमा एक हप्ता छुट्टै बस्न सबैलाई अनुरोध गरेका छन्। &nbsp;</p>\r\n\r\n<p style=\"text-align:justify\">कोरोना भाइरसको महामारी अन्त्य भइसकेको नठान्न उनीहरूले ध्यानाकर्षण गराएका छन्।&nbsp;</p>", "publishedOn": "०४ भदौ २०७९ २१:४७", "metaDescriptions": "कोरोना भाइरसबाट नयाँ सङ्क्रमितको सङ्ख्या विश्वभरी घट्दै गइरहेको देखिएको छ।"}
{"title": "कोरोना भाइरसको जोखिम उच्च, परीक्षण न्यून !", "content": "<p style=\"text-align:justify\">दैनिक कोरोना संक्रमणदरले साउन २४ मा १ हजार नाघ्यो। जबकि असार २३ मा यो संख्या ७८ जनासम्मम झरेको थियो। मुलुकभर मंगलबार मात्रै ६ सय ३४ संक्रमित थपिएका छन्। मुख्य चाडपर्व नजिकिइरहेका बेला संक्रमणको जोखिम उच्चै रहेको यी तथ्यले देखाउँछन्। नमुना परीक्षण गरिएकामध्ये झन्डै १३ प्रतिशतमा संक्रमण पुष्टि भएको छ। मुलुकभर सक्रिय संक्रमितकै संख्या ५ हजार ४ सय ६२ पुगेको छ। सातै प्रदेशमा होम आइसोलेसनमा ४ हजार ४४ जना &nbsp;छन्। संस्थागत आइसोलेसनमा &nbsp;१ सय ७७ जना छन्। ५२ जना सघन उपचार &nbsp;कक्ष (आईसीयू) र तीन जना भेन्टिलेटरमा उपचाररत छन्।&nbsp;</p>\r\n\r\n<p style=\"text-align:justify\">स्वास्थ्य तथा जनसंख्या मन्त्रालयको तथ्यांकअनुसार गत बुधबार ८ सय ५२ जना संक्रमित थपिए। &nbsp;६ हजार ३ सय ८३ जनाको पीसीआर परीक्षण गर्दा ५ सय ३१ जनामा कोरोना भेटिएको हो। एन्टिजेन परीक्षणबाट ३ सय २१ जनामा संक्रमण पुष्टि भएको थियो।&nbsp;मन्त्रालयका सचिव डा. रोशन पोखरेलका अनुसार सीमा नाकामा एन्टिजेन विधिबाट परीक्षण भइरहेको छ। &nbsp;भन्छन्, ‘परीक्षणको दायरा बढाउन सकिएको छैन। संक्रमितको संख्या थोरै &nbsp;हुनुमा परीक्षण नै न्यून भएर हो।’</p>\r\n\r\n<p style=\"text-align:justify\">डा. पोखरेलका अनुसार भारतको सीमा जोडिएका सहरहरूमा संक्रमणको जोखिम उच्च छ। ‘सुरक्षा मापदण्ड अपनाइएको पाइँदैन। त्यसले गर्दा पनि संक्रमणको जोखिम बढ्दो छ’, डा. पोखरेलले भन्छन्।&nbsp;</p>\r\n\r\n<p style=\"text-align:justify\">जनस्वास्थ्य विज्ञ डा. बाबुराम मरासिनी सीमा नाकामा विगतका संरचना कायमै राख्नुपर्ने सुझाव दिन्छन्। ‘कोरोना संक्रमणको सुरुवाती संकेत हो। वास्तविक रूप देखिनै बाँकी छ’, डा. मरासिनी भन्छन्। पूर्वी तराईमा संक्रमण उकालो&nbsp;प्रदेश १ मा कोरोना संक्रमणदर पुनः बढ्दै गएको छ। &nbsp;सीमा नाकाहरूमा आवश्यक स्वास्थ्य मापदण्ड &nbsp;नअपनाउँदा जोखिम देखिएको हो।&nbsp;</p>\r\n\r\n<p style=\"text-align:justify\">महामारीको पहिलो र दोस्रो लहरमा ‘हटस्पट’ बनेको विराटनगर &nbsp;उच्च जोखिममा छ। स्थानीयवासीमा सुरक्षा मापदण्ड अपनाउनुको साटो हेलचेक्र््याइँ गर्ने प्रवृत्ति देखिएको छ। प्रदेश १ सरकारको स्वास्थ्य मन्त्रालयका अनुसार पछिल्लो एक सातामा १ सय ३ जनामा कोरोना पुष्टि भएको छ। भदौ १ गते १५, २ गते २२, ३ गते २४, ४ गते २, ५ गते १९ र ६ गते २० जनामा संक्रमण देखिएको हो।&nbsp;</p>\r\n\r\n<p style=\"text-align:justify\">सूचना अधिकारी सदानन्द भट्टराईका अनुसार सबैभन्दा बढी विराटनगरका ३० जना छन्। &nbsp;‘स्वास्थ्य सर्तकताबिना नै बढेको चहलपहल र नेपाल–भारत आवागमनले संक्रमण जोखिम बढाएको छ’, भट्टराई भन्छन्। &nbsp;&nbsp;</p>\r\n\r\n<h3 style=\"text-align:justify\"><strong>नाकामा निगरानी खोइ ? &nbsp;</strong></h3>\r\n\r\n<p style=\"text-align:justify\">भारतबाट नेपाल प्रवेश गर्ने &nbsp;वीरगन्ज नाकाको हेल्थ डेस्कमा &nbsp;भइरहेको परीक्षणमा दिनहुँजसो संक्रमित भेटिन थालेका छन्। हेल्थ डेस्क इन्चार्ज डा. अनिषा महतो भन्छिन्, ‘भारत र नेपालमा संक्रमण बढेसँगै वीरगन्ज नाकामा पनि संक्रमित &nbsp;बढ्न थालेका छन्।&nbsp;</p>\r\n\r\n<p style=\"text-align:justify\">साउनमा ३ हजार ४ सय ६ जनाको एन्टिजेन परीक्षण गर्दा ६६ जनामा कोरोना पुष्टि भएको डा. महतोको भनाइ छ। भदौ १ देखि ७ गतेसम्म ५ सय ६० जनाको परीक्षण गर्दा ८ जनामा संक्रमण पुष्टि भएको छ। ‘दैनिक २–३ जना संक्रमित पुष्टि भइरहेको छ’, उनी भन्छिन्।<img alt=\"\" src=\"https://bg.annapurnapost.com/uploads/media/naka_20220824102912.jpg\" title=\"\" /></p>\r\n\r\n<p style=\"text-align:justify\">उनका अनुसार संक्रमण पुष्टि भएका भारतीयलाई नाकाबाटै भारततर्फ फर्काउने गरिएको छ। नेपालीलाई भने सम्बन्धित पालिकासँग समन्वय गरी घर पठाउने गरिएको छ। नाकामा स्वास्थ्य सुरक्षाका दृष्टिकोणले फेरि निगरानी बढाइएको डा. उनको भनाइ छ।&nbsp;</p>\r\n\r\n<p style=\"text-align:justify\">वीरगन्जस्थित नारायणी अस्पतालमा साउन पहिलो सातादेखि संक्रमितहरू उपचार गर्न आउन थालेका थिए। डा.उदयनारायण सिंहका अनुसार संक्रमण पुष्टि भएका सबैको स्वास्थ्य अवस्था सामान्य रहेकाले होम आइसोलेनमा बस्ने गरी पठाइएको छ।</p>\r\n\r\n<h3 style=\"text-align:justify\"><strong>संक्रमितलाई सिधै घर&nbsp;</strong></h3>\r\n\r\n<p style=\"text-align:justify\">बाँकेस्थित सीमा नाका जमुनाहामा दैनिक औसत पाँच जनामा कोरोना पुष्टि भइरहेको छ।&nbsp;हेल्थ डेस्कका ल्याब असिस्टेन्ट चिरञ्जीवी ज्ञवालीका अनुसार भदौका सात दिनमा ३३ जना संक्रमित भेटिएका हुन्। नाकामा एन्टिजेन विधिबाट १ हजार २ सय ५८ जनाको कोरोना परीक्षण गर्दा २.६ प्रतिशतमा कोरोना पुष्टि भएको हो। मंगलबार २ सय ३० जनाको परीक्षण गर्दा नौ जना संक्रमित भेटिएको ज्ञवालीको भनाइ छ।</p>\r\n\r\n<p style=\"text-align:justify\">भदौ १ मा २, २ गते ६, ३ गते ३, ४ गते ७, ५ गते ३ र ६ गते ३ जनामा संक्रमण पुष्टि भएको हो। ‘संक्रमण पुष्टि भएका सबैमा सामान्य रुघाखोकी र ज्वरो मात्र पाइएको छ। उनीहरूलाई स्वास्थ्य सुरक्षाका सामग्री रहेको किट दिएर होम आइसोलेसनमा बस्ने सुझाव दिँदै घर पठाउने गरेका छौं’, उनी भन्छन्।&nbsp;</p>\r\n\r\n<p style=\"text-align:justify\">जिल्ला कोभिड १९ संकट व्यवस्थापन केन्द्रका कोरोना फोकल पर्सन तेज ओलीका अनुसार बाँकेमा ५१ जना सक्रिय संक्रमित छन्। एक जनाको भेरी अस्पतालमा उपचार भइरहेको छ। अरू होम आइसोलेसनमा छन्। &nbsp;<br />\r\nसुदूरपश्चिममा प्रमुख पर्व गौरा नजिकिँदै छ। चाडपर्वका लागि स्वदेश फर्कनेको भीड सीमावर्ती &nbsp;गड्डाचौकी नाकामा &nbsp;देखिन्छ। एन्टिजेन विधिबाट कोरोना परीक्षण गरिन्छ। तर, संक्रमण पुष्टि भएकाहरू &nbsp;आइसोलेसनमा बस्दैनन्। &nbsp;सार्वजनिक यातायात चढेर&nbsp;घर लाग्छन्।&nbsp;</p>\r\n\r\n<p style=\"text-align:justify\">गड्डाचौकी नाकामा गरिने परीक्षणमा दिनहुँजसो संक्रमित भेटिन्छन्। &nbsp;संक्रमण पुष्टि भएकाहरूलाई नाकाबाट महाकाली प्रादेशिक अस्पतालसम्म एम्बुलेन्समा ल्याइन्छ। त्यसपछि &nbsp;चिकित्सकसँग &nbsp;परामर्श गरी सिधै घर पठाइन्छ। महाकाली प्रादेशिक अस्पतालका निमित्त मेडिकल सुपरिटेन्डेन्ट डा.अर्जुन भट्ट संक्रमितलाई परामर्श मात्र दिने गरिएको बताउँछन्।</p>\r\n\r\n<p style=\"text-align:justify\">‘घरमा आइसोलेसन बस्ने, स्वास्थ्य सुरक्षाका मापदण्ड पालना गर्ने विषयमा परामर्शपछि लक्षण भए/नभएको हेरेर &nbsp;छोड्छौं’, डा. भट्ट भन्छन्, ‘सरकारले कैलालीको सेती र डडेलधुराको अस्पताललाइ मात्रै कोभिड अस्पताल घोषणा गरेको छ। त्यसैले हामीले यहाँ संक्रमित राखेर उपचार गरेका छैनौं।’ भारतबाट केही सातायता &nbsp;घर फर्किनेमा ४–५ प्रतिशतभन्दा बढीमा संक्रमण देखिन थालेको हो। महाकाली अस्पतालकै १० जना चिकित्सकमा संक्रमण देखिएको छ। अस्पताल व्यवस्थापन समिति अध्यक्ष कृष्णनन्द भट्ट &nbsp;विगतमा सञ्चालनमा आएको आइसोलेसनसमेत जनशक्ति अभावले चलाउन नसकिएको बताउँछन्। महारीका बेला भर्ना गरेका कर्मचारीको करार सम्झौतासमेत नवीकरण नभएको उनको भनाइ छ।&nbsp;</p>\r\n\r\n<p style=\"text-align:justify\">गड्डाचौकी नाकामा साउनमा २ सय २६ मा संक्रमण देखिएको छ। संक्रमितहरू सार्वजनिक यातायात चढी सिधै घर जाँदा समुदायमा संक्रमण फैलने जोखिम रहेको स्वास्थ्यकर्मीहरू बताउँछन्। जिल्ला स्वास्थ्य कार्यालय कञ्चनपुरका कोभिड फोकल पर्सन सिद्धराज भट्ट भन्छन्, ‘नाकामा दिनहुँ संक्रमण बढिरहेको छ। हेलचेक्र्याइँले समुदायस्तरमा संक्रमण फैलिन सक्छ।’</p>\r\n\r\n<p style=\"text-align:justify\">कञ्चनपुरका प्रमुख जिल्ला अधिकारी गोपालप्रसाद अर्यालले केन्द्रबाट कडाइ गर्ने कुनै निर्देशन नआएका कारण अहिले नै कडाइ गर्नेतर्फ नसोचेको बताउँछन्। कर्णालीमा पनि पछिल्लो केही साता संक्रमणदर बढेको छ। पछिल्लो एक सातामा भएको परीक्षण र संक्रमितको संख्याले पनि चौथो लहरको संकेत गरेको स्वास्थ्य सेवा निर्देशनालयका निर्देशक डा.रविन खड्का बताउँछन्। ‘संक्रमणदरले त जोखिमकै संकेत गर्दछ’, डा. खड्का भन्छन्, ‘एक सातामा फैलिएको संक्रमणदरले चौथो लहर आइसकेको परीक्षणको रिपोर्टले पुष्टि गर्छ।’</p>\r\n\r\n<p style=\"text-align:justify\">उनका अनुसार कर्णालीमा ५० प्रतिशतका दरले संक्रमणदर उकालो लागेको &nbsp;छ। संक्रमणको जोखिम बढे पनि कोरोनाविरुद्धको खोप लगाउनेको दर भने घट्दै गएको छ। खड्का भन्छन्, ‘अहिले स्वास्थ्य संस्थाहरूमा खोप &nbsp;पर्याप्त छ। तर, खोप लगाउन आउनेको संख्या घट्दो छ।’ यही कारण यो प्रदेशमा ३८ हजार डोज थन्किएको छ। कर्णालीमा १० लाखभन्दा बढी नागरिकले खोप लगाएका छन्। परीक्षण गर्ने र खोप लगाउनेको संख्या घटेकाले पनि संक्रमणको जोखिम बढेको निर्देशनालयले जनाएको छ।&nbsp;</p>\r\n\r\n<p style=\"text-align:justify\"><strong>दिनेश गौतम/काठमाडौं, राकेश कर्ण/विराटनगर, क्रान्ति शाह/वीरगन्ज, शंकरप्रसाद खनाल/नेपालगन्ज, ललित बुढा/सुर्खेत, महादेव &nbsp;अवस्थी/महेन्द्रनगर</strong></p>", "publishedOn": "०८ भदौ २०७९ १०:२२", "metaDescriptions": "भारतबाट नेपाल प्रवेश गर्ने  वीरगन्ज नाकाको हेल्थ डेस्कमा  भइरहेको परीक्षणमा   दिनहुँजसो संक्रमित भेटिन थालेका छन्। हेल्थ डेस्क इन्चार्ज डा. अनिषा महतो भन्छिन्, ‘भारत र नेपालमा संक्रमण बढेसँगै वीरगन्ज नाकामा पनि संक्रमित  बढ्न थालेका छन्।"}
{"title": "खोप, खोप, खोप", "content": "<p><span style=\"color:#B22222\"><span style=\"font-size:24px\"><strong>जोरबिजोर र लकडाउन विकल्प होइनन्। विकल्प भनेको खोप हो। तर, यसमा हामी चुकिरहेका छौं।</strong></span></span></p>\r\n\r\n<hr />\r\n<p>अहिलेको भेरियन्ट ओमिक्रोन मात्रै हो भन्ने अवस्था छैन। हामीकहाँ दुईवटै भेरियन्ट सक्रिय छन्, ओमिक्रोन र डेल्टा भेरियन्ट। पहिलो पटक कोरोना आउँदा हामी कसैलाई कुनै पनि ज्ञान थिएन। संसारभरि उत्पात मच्चाएको थियो। त्यो बेलामा हामीले घरभित्र लुकेर भए पनि बच्ने प्रयास गर्‍यौं। त्यसलाई लकडाउनको नाम दियौं। त्यसबेला हामीलाई कुन औषधिले काम गर्छ ? केले गर्दैन ? के खानुपर्छ ? केही थाहा थिएन। त्यसैले लकडाउन, हात धुने र मास्क लगाउने उपाय मात्र थियो।</p>\r\n\r\n<p>संसारभरि नै एक किसिमको डर त्रास थियो। त्यो जायज पनि थियो। त्यसपछि दुई स्तरमा काम हुन थाल्यो। पहिलो आएका बिरामीलाई हेर्ने, अस्पतालमा उपचार गर्ने गरी स्वास्थ्यकर्मीहरू लागे। दोस्रो, वैज्ञानिकहरू अनुसन्धान गरेर सूई बनाउनतिर लागे। त्यो सूई बनाउन लागेको थोरै अवधिमा सफलता हात पारे। त्यसपछि यो भाइरसले कस्तो व्यवहार गर्छ ? केके लक्षण देखाउँछ, केके जटिलता ल्याउँछ त भन्ने कुरामा जसरी नयाँ केस आउँदै गए। उनीहरू निको हुँदै गए। कोही निको भएनन् पनि। यी तथ्यका आधारमा थप अध्ययन पनि हुँदै गयो। धेरै औषधिमा अध्ययन भयो। एन्टिबडी बनाइयो। रेम्डिसिभिरहरू पनि आए। त्यसमा सबैभन्दा धेरै मृत्यु केमा देखियो भने जसलाई कोभिडको निमोनिया भयो। त्यो पनि सिकाइ भयो। अब त्यसको निदान पत्ता लागिसकेको छ।</p>\r\n\r\n<p>अब अहिलेको अवस्था त्योभन्दा नितान्त फरक छ। पहिले बच्ने उपाय दुईवटा मात्र थिए, एउटा घरभित्र बस, अर्को मास्क लगाऊ। साबुनपानीले हात धोऊ र दूरी पनि कायम गर। अब हामीसँग सूई पनि छ। यो अनुसन्धानबाट प्रमाणित भइसकेको कुरा हो। सूई जसले लगाइसकेको छ। तिनीहरूमा रोग धेरै गम्भीर हुन पाउँदैन, यो अनुसन्धानले देखाइसकेको छ। यो अवस्थामा मान्छेलाई दुई वटा कन्फ्युजन भयो। एउटा, मैले खोप लगाइसकें। मलाई केही हुँदैन भन्ने। यो गलत हो। खोप लगाइसकेका मान्छेलाई कोरोना नलाग्ने होइन। खोपले बनाएको एन्टिबडीले गर्दा भाइरस र मान्छेबीचको लडाइँमा मान्छेले जित्छ। भाइरस पराजित हुन्छ। उसले सतर्कता अपनाएन भने अर्कालाई सार्न सक्छ। तर, उसलाई धेरै असर गर्दैन।</p>\r\n\r\n<p>यसरी हेर्दा सूईले मान्छेलाई एक प्रकारले जीवनदान दियो। तर, अर्को समूहमा मान्छे यस्ता छन्, जसले सूई लगाएका छैनन्। लगाउन चाहिरहेका छैनन्। अटेरी गरिराखेका छन्। नेपालमा मात्र होइन, यो संसारभरि छ। त्यस्ता मान्छेलाई संक्रमण हुँदा अहिले पनि गम्भीर हुने डर छ। केही देशहरूले सूई अनिवार्य गरेका छन्। डेल्टा भेरियन्ट आएको बेला हाम्रो स्वास्थ्य प्रणालीले त्यसलाई धान्न सकेन। डेल्टाको समयमा निमोनिया बढी हुन्थ्यो। निमोनियालाई आईसीयू बेड र अक्सिजन चाहिने हुन्थ्यो। यो कसैले नचिताएजस्तो गरी आएकाले मृत्यु बढी भयो। तर, अहिलेको तथ्यांक हेर्दा संक्रमण दर संसारभरि नै पहिलेभन्दा बढेको छ। छिमेकी देश भारतमा पाँच हजारमा झरेको दैनिक संक्रमण तीन लाख पुगेको छ। नेपालमा दुई सयमा झरेको थियो। अहिले १० हजारभन्दा माथि छ।</p>\r\n\r\n<p>तर, यो अनुपातमा गम्भीर बिरामीको संख्या बढेको छैन। अनि अहिलेको सबै पोजेटिभ केस ओमिक्रोन होइन। मान्छेमा यो ओमिक्रोन त हो नि सामान्य छ भन्ने भ्रम छ, यसलाई चिर्न जरुरी छ। किनभने हामीले पीसीआर पोजेटिभ मात्र भनेका छौं, त्यो ओमिक्रोन हो कि, डेल्टा भनेर छुट्ट्याएका छैनौं। भारतमा दैनिक संक्रमणमध्ये हजारौंमा मात्रै ओमिक्रोन छ। बाँकी डेल्टा नै छ। यहाँ बुझ्नुपर्ने कुरा के हो भने जसलाई ओमिक्रोन भयो त्यो सामान्य भइहाल्यो। यसले तीव्र फैलाउँछ मात्रै। पाँच दिन रुघा लागेर ठिक भइहाल्छ। तर, डेल्टा त पहिले पनि थियो। जसले पहिले धेरैको ज्यान लिएको हो। अहिले किन यसले गम्भीर बनाएको छैन भने यो सूईको कारणले गर्दा हो। सूईले काम गरेर हो। अहिले जसले सूई लगाएको छ, उसलाई अप्ठ्यारो पारेको छैन। जसले लगाएको छैन, उसलाई ओमिक्रोन छ भने त ठीक होला। डेल्टा भयो भने गम्भीर हुन सक्छ। त्यसैले अहिले के भयो भने। जुन देशले ७० प्रतिशतमाथि जनतालाई खोप लगाइसक्यो। ऊ राजा जस्तो भयो। उसले सबै खुला गर्न थालिसक्यो। बेलायत, स्विडेनले सबै खुला गरेको छ। थाइल्यान्डले आगामी महिनादेखि खुला गर्ने भनेको छ। यसको एउटै कारण खोप हो।</p>\r\n\r\n<blockquote>\r\n<p>स्थानीय सरकारलाई परिचालन गरेर वडावडामा कोरोनाविरुद्ध खोप लगाउनुपर्छ। त्यसबाहेक, मास्क लगाउने र हात धुने नै उपयुक्त उपाय हुन्।&nbsp;</p>\r\n</blockquote>\r\n\r\n<p>नेपालमा पछिल्लो हप्तादेखि एउटा त्रास फैलिएको छ, सिटामोल पनि नपाउने। संक्रमणदर ह्वात्तै बढेको छ। शनिबार त मृत्यु पनि भयो। यसैले त्रास पनि बढाएको हो। त्यसैले अब हामीले खोप लगाउने वातावरण सहज बनाउनुपर्छ। लकडाउन, जोरबिजोर यी विकल्प होइनन्। यी पुराना भइसके। अहिलेको विकल्प भनेको खोप हो। तर, यसमा हामी चुकिरहेका छौं। कसरी चुकिरहेका छौं भने, हामीसँग खोप पर्याप्त हुँदा पनि लगाउने वातावरण बनाउन सकेनौं। जस्तोः अहिले काठमाडौंमा बुस्टर डोज दिने भनेर १९ ठाउँ तोकेको छ। त्यहाँ खोप लगाउनेको भीड थामिसक्नु छैन।</p>\r\n\r\n<p>धेरै मानिस लगाउनुभन्दा नलगाउनु जाति भनेर फर्कने अवस्था छ। यो सरकारको कमजोरी हो। यसलाई सहज बनाउनुपर्छ। जो जतिबेला गए पनि खोप लगाउनुपर्छ। केही देशले त फार्मेसीमै खोप दिइसकेका छन्। खोप लगाउन डाक्टरहरू नै चाहिन्छ भन्ने छैन। नर्सहरूले लगाउन सक्छन्। अनलाइन गर्न समस्या हुनेलाई रजिस्टरमै गरे पनि हुन्छ। सरकारको प्राथमिकता जसरी भए पनि आफ्ना नागरिकलाई खोप दिने हुनुपर्छ। विभिन्न कारणले खोप कार्यक्रम चुस्त हुन नसकेको हो। एउटा व्यवस्थापकीय कमजोरी, यसको पहिलो कारण संघीय सरकार हो। स्थानीय सरकारलाई अधिकार नदिइकन हुँदैन। ज्ञान, जनशक्ति संघीय सरकारसँग छ। तर, कार्यान्वयन गर्ने धरातलीय पूर्वाधारहरू भने स्थानीय सरकारसँग छ। त्यसैले स्थानीय सरकारलाई परिचालन गरेर वडावडामा कोरोनाविरुद्धको खोप लगाउनुपर्छ। यसरी मात्र खोप कार्यक्रम प्रभावकारी हुनसक्छ। त्यसबाहेक, मास्क लगाउने र हात धुने नै उपयुक्त उपाय हुन्। यो बाहेक अरू छैन। अब पहिले जस्तो कन्ट्र्याक ट्रेसिङ र लकडाउन गरेर केही हुनेवाला छैन।&nbsp;</p>\r\n\r\n<p>गम्भीर केस बढ्न थाल्यो भने सरकारले के गर्नुपर्छ भन्ने कुरा आउँछ। दोस्रो, लहरले भूकम्प नै ल्यायो। जुन पहिलो लहरमा थिएन। डेल्टाले किन भूकम्प ल्यायो भने उसले अक्सिजनको माग बढायो। आईसीयू र भेन्टिलेटरको माग बढायो। जुन हामीसँग पर्याप्त थिएन। त्यसैले धेरै मृत्यु भयो। त्यसबेला अनुसन्धान पनि आइसकेको थिएन, कुन औषधिले काम गर्छ भनेर। तर, यो लहरसम्म आइपुग्दा धेरै कुरा थाहा भइसकेको छ। एउटा स्टरहट, अर्को रगत पातलो गर्ने औषधि र अक्सिजन। यो तीनवटा कुरा भएको खण्डमा धेरै मान्छेलाई बचाउन सकिन्छ। सरकारले यसको पर्याप्ततामा ध्यान दिनुपर्छ। जति माग बढेपछि उपलब्ध गराउन सक्नेगरी तयारी गर्नुपर्छ। दोस्रो लहरपछि जिल्ला जिल्लामा अक्सिजन प्लान्टहरू स्थापना भएका छन्। अरू धेरै पूर्वाधार पनि बनेका छन्। यो सकारात्मक पक्ष हो।</p>\r\n\r\n<p>त्यसैले अब हामी धेरै आत्तिनुपर्ने अवस्था भने छैन। सञ्चारमाध्यमले पनि नागरिकमा त्रास मात्र फैलाउने काम गर्नु हँुदैन। सकारात्मक ऊर्जा भर्ने सन्देश पनि दिनुपर्छ। खोप लगाएको खण्डमा हामीलाई यो रोगले केही गर्न सक्दैन। तर, पनि जसलाई ओमिक्रोन भएको छ। उसलाई चाहिने माथिका औषधिहरू छन्, त्यसको जगेडा गरेर राख्नुपर्छ। त्यसका लागि सरकारले तुरुन्त तयारी थाल्नुपर्छ। नीति निर्माताहरू हामी नै जान्ने हौं भनेर व्यवस्थापनमा चुक्दा अहिले खोप सहज भएको छैन यसलाई सुधार गर्नुपर्छ। खाली विश्व स्वास्थ्य संगठनलाई तथ्यांंक देखाउन मात्र लागे। त्यसैले हाम्रोमा गम्भीरता र जवाफदेहिताको कमी छ। जस्तो ः स्थानीय सरकार भन्छन्, संघले हामीलाई सोधेन। हाम्रो मतलव गरेन। सूई त संघीय सरकारसँग छ। स्थानीय सरकारसँग त छैन। त्यसैले संघले प्रदेश र स्थानीय सरकारलाई चलायमान बनाउनुपर्छ। उनीहरूलाई भूमिका दिनुपर्छ। अर्को समस्या हाम्रो राजनीतिको पनि हो। सरकारमा भएको दललाई विपक्षीले असहयोग गर्ने परम्परा छ, त्यो एकदमै गलत हो।&nbsp;</p>\r\n\r\n<p>जनताका लागि सबै एकजुट हुनुपर्छ। सरकारले नागरिकका घरघरमा गएर खोप लगाई दिनुपर्छ। खोप नै सबैभन्दा प्रभावकारी औषधि हो भनेर धेरै अनुसन्धानले प्रमाणित गरिसकेका छन्। यसलाई सबै तहका सरकारले प्राथमिकतामा राख्नुपर्छ। खोप लगाउने बुथ बढाउनु पर्‍यो। शुल्क तिर्न सक्नेका लागि तिरेर लगाउने व्यवस्था पनि गर्नुपर्छ। कोही म लाइन बस्दिनँ, पैसा तिरेर लगाउँछु भन्यो भने&nbsp;उसले त्यो पनि पाउनुपर्छ। सरकारले सर्वसुलभ रूपमा सूईको व्यवस्थापन गर्नुपर्छ।</p>\r\n\r\n<p>निजी क्षेत्रलाई पनि लगाउन दिनुपर्छ। नागरिकले तोकिएको ठाउँमा गएर अनिवार्य सूई लगाउनुपर्छ। यहाँ ओमिक्रोन मात्र छैन। डेल्टा पनि छ। त्यसैले नागरिकले आफ्नो स्वास्थ्यको आफैं&nbsp;ख्याल गर्ने हो। कसैको भर परेर वा हल्लाको पछि लागेर हुँदैन। लकडाउन, जोरबिजोर गर्ने विषयमा मेरो जोड छैन। किनभने यो सम्भव नै छैन। त्यसैले प्रधानमन्त्रीले सुरुमा भनेकै कुरा दोहोर्‍याउँछु, खोप, खोप, खोप।<br />\r\n<em><strong>–त्रिवि चिकित्सा शास्त्र अध्ययन संस्थानका पूर्व डीन अग्रवाल वरिष्ठ हाड जोर्नी तथा नशारोग विशेषज्ञ हुन्।</strong></em></p>", "publishedOn": "११ माघ २०७८ ११:५९", "metaDescriptions": "अहिलेको भेरियन्ट ओमिक्रोन मात्रै हो भन्ने अवस्था छैन। हामीकहाँ दुईवटै भेरियन्ट सक्रिय छन्, ओमिक्रोन र डेल्टा भेरियन्ट। पहिलो पटक कोरोना आउँदा हामी कसैलाई कुनै पनि ज्ञान थिएन। संसारभरि उत्पात मच्चाएको थियो। त्यो बेलामा हामीले घरभित्र लुकेर भए पनि बच्ने प्रयास गर्‍यौं। त्यसलाई लकडाउनको नाम दियौं। त्यसबेला हामीलाई कुन औषधिले काम गर्छ ? केले गर्दैन ? के खानुपर्छ ? केही थाहा थिएन। त्यसैले लकडाउन, हात धुने र मास्क लगाउने उपाय मात्र थियो।"}
{"title": "समुदायमा नपुगोस् संक्रमण", "content": "<p><span style=\"font-size:24px\"><span style=\"color:#B22222\"><strong>दुई मात्रा खोपका कारण हामीमा अलिकति आत्मविश्वास जागेको छ। त्यसैले पहिलेको जस्तो कोरोनाको भय र आतंक हामीमा छैन।</strong></span></span></p>\r\n\r\n<hr />\r\n<p>कोरोनाको तेस्रो लहर भारत हुँदै नेपालमा पनि प्रवेश गरिसकेको छ। नेपालमा पनि पछिल्ला केही दिनयता कोरोनाको नयाँ भेरियन्टसहितका संक्रमितको संख्या अप्रत्याशित रूपमा बढिरहेको छ। सरकारी तथ्यांकले कोरोनाको ग्राफ निरन्तर उकालो लागेको देखाएको छ। आगामी दिनमा कोरोनाको यो ग्राफ अझै उकालो लाग्ने निश्चित छ। सक्रिय संंक्रमितको संंख्या २५ हजार नाघिसकेकाले अब अस्पतालमा संक्रमितको थप चाप बढ्ने र उपचार पाउनै हम्मे हुनसक्छ। अस्पतालमा संंक्रमितको चाप बढ्न थालेसँगै सबै अस्पताललाई कोरोना उपचारका लागि तयारी अवस्थामा रहन र जनशक्तिको अभाव हुन नदिन सरकारले अपिलसमेत गरिसकेको छ।</p>\r\n\r\n<p>पूर्वतयारीसहित कोरोनाको रोकथाम तथा संक्रमितको उपचार र व्यवस्थापनका लागि अहिलेदेखि नै तयारी अवस्थामा रहनु आवश्यक भइसकेको छ। विगतमा अक्सिजन र भेन्टिलेटरको अभावमै धेरै संक्रमितले ज्यान गुमाउनु परेको थियो। सोही अवस्थालाई ध्यानमा राख्दै पर्याप्त अक्सिजन, भेन्टिलेटर र अक्सिजन दिन आवश्यक उपकरणको जोहो अहिलेदेखि नै गर्नु वाञ्छनीय हुनेछ। घरमा आगो लागिसकेपछि मात्रै इनार खन्न थाल्ने कथालाई दोहोर्‍यायांैं भने क्षतिको परिमाण अकल्पनीय बन्न सक्छ। अन्तर्राष्ट्रिय मानवअधिकारवादी संस्था ह्युमन राइट्स वाचले मानवअधिकारको विश्वव्यापी अवस्थासम्बन्धी प्रतिवेदन हालै सार्वजनिक गरेको छ। जसमा नेपालमा राज्यको असफलताले कोरोनाको दोस्रो लहरमा धेरै कोरोना संक्रमितको मृत्यु भएको जनाएको छ। कोरोना महामारीका बेला पूर्वतयारी गर्न र संक्रमण उच्च बिन्दुमा पुग्दा त्यसलाई सम्बोधन गर्न सरकार पूर्णतया असफल भएको पाइएको थियो। अब त्यस्तो अवस्था दोहोरिन नदिन सरकार सचेत हुनुपर्छ। कछुवा गतिको कोरोना परीक्षणले हुँदैन। परीक्षणको दायरा बढाएर सम्भावित जोखिमलाई न्यून गर्नुको विकल्प छैन।</p>\r\n\r\n<p>विगतझैं परीक्षणको दायरा नै सानो बनाएर कम संक्रमित भएको देखाएर यथार्थलाई लुकाउने र ढाँट्ने दुष्प्रयास गर्नु हुँदैन। अन्यथा फेरि परिस्थितिले भयावह रूप लिनेछ र धनजनको ठूलो क्षति हुनेछ।<br />\r\nअहिले विशेषगरी भारतबाट नेपाली फर्कने क्रम ह्वात्तै बढेकाले देशभरिका नाकामा परीक्षण बढाउनुपर्छ। संक्रमित र संक्रमणको शंका रहेका व्यक्तिलाई तोकिएको दिनसम्म क्वारेन्टिन र आइसोलेसनमा राख्नुपर्छ। यसले गाउँगाउँ अथवा समुदायमा कोरोना फैलिने जोखिम न्यून हुन्छ। पछिल्लो पटक कोरोनाको जोखिम बढेसँगै प्रधानमन्त्रीले खोप अभियानमा तीव्रता, अस्पतालको क्षमता वृद्धि, अक्सिजन, भेन्टिलेटरलगायतका अत्यावश्यक स्वास्थ्य सामग्रीको जोहोमा जोड दिन दिएको छ। जसलाई सम्बन्धित निकायले जिम्मेवारीपूर्वक पालना गरिदिने र आमनागरिकले पनि स्वास्थ्य सुरक्षाको मापदण्डलाई पालना गरिदिने हो भने नेपालमा कोरोनाले भयावह रूप लिन सम्भावना कम हुन्छ।</p>\r\n\r\n<p>स्वास्थ्य तथा जनसंंख्या मन्त्रालयका अनुसार अहिले देशभर कोरोनाको उपचारका लागि सरकारले ७८ वटा सरकारी स्वास्थ्य संंस्था तोकेको छ। यस्तै देशभर ८ हजार २ सय २ आइसोलेसन बेड, ३ हजार ८ सय ४६ एचडीयू बेड, २ हजार ७ सय ९७ आईसीयू बेड, १ हजार ८ भेन्टिलेटर, १३ हजार ९ सय ३९ अक्सिजन सिलिन्डर, ६ सय ९३ कन्सन्ट्रेटर र ४७ अक्सिजन प्लान्ट तयारी अवस्थामा रहेको छ। ठूला निजी अस्पतालले पनि कोरोनाको उपचार गरिरहे पनि चर्को शुल्कका कारण त्यहाँ सर्वसाधारणको पहुँच कम छ। कोरोनाको उपचार नगराए ज्यान रहँदैन र उपचार गराए घरखेत रहँदैन भन्ने पीडा सर्वसाधारणलाई छ। त्यसबाट मुक्त राख्न राज्यले निःशुल्क उपचारको दायरालाई अझै विस्तार गर्नुपर्छ। दुई मात्रा खोपका कारण हामीमा अलिकति आत्मविश्वास जागेको छ। त्यसैले पहिलेको जस्तो कोरोनाको भय र आतंक हामीमा छैन। तर यही मौकामा कोरोनाले भयावह रूप लिने खतरा भने बलियो बनेको छ। हामीले भीडभाड जम्मा गरेर भोजभतेर गरिरहेका छौं। राजनीतिक दलहरूले अधिवेशन, भेला र जुलुस गरिरहेका छन्। प्रमुख राजनीतिक दलहरूको महाधिवेशन भर्खरै सकिएको छ। एमालेको जिल्ला अधिवेशन अझै चलिरहेको छ। सीसीएमसी, उपत्यकाका तीनवटै जिल्ला प्रशासन कार्यालयलगायत संघीय सरकारले गरेका निर्णयहरू प्रभावकारीरूपमा कार्यान्वयन नभए समस्या दोहोरिने निश्चित छ। सर्वसाधारण र राजनीतिक दलहरूले भोजभतेर, भेला, जुलुस र अधिवेशन गर्न नछोडे कोरोना संक्रमण समुदायस्तरमै फैलिने जोखिम उच्च छ।</p>\r\n\r\n<p>सरकारी कार्यशैलीको विगतदेखिको अनुभवले चाहिँ अझै पनि सरकारमा चेत आउला भनेर भन्न सकिने अवस्था छैन। कोरोनाकै कारण सिर्जना भएको स्वास्थ्य संंकटकालको बेलामा पनि कमिसन, भ्रष्टाचार र राजनीतिक दाउपेच चलिरहेकै हुन्छ। यसमा लागेको सरकार र राजनीतिक दलहरूले अहिले पनि कोरोनाको जोखिमलाई गम्भीरतापूर्वक लिन्छन् भनेर आशा गर्ने ठाउँ अझै देखिएको छैन। भीडभाड हुन नदिने र विद्यालय माघ १५ गतेसम्मका लागि बन्द गर्ने निर्णय मात्रै कोरोना रोकथामका लागि पक्कै पर्याप्त छैन। रोकथाम, उपचार र संक्रमितको व्यवस्थापनलाई उत्तिकै प्राथमिकता र महŒव दिएर काम गर्नुपर्ने खाँचो छ।</p>\r\n\r\n<p>कोरोना संक्रमण रोकथाम, उपचार र संंक्रमितको उचित व्यवस्थापनमा गम्भीर भएर लाग्नुपर्ने बेला छ। सरकारले कोरोना रोकथाम, उपचार र संक्रमितको व्यवस्थापनका लागि यस्तोयस्तो गर्‍यौं, अब यस्तो यस्तो गर्दैछौं भन्नुको तुक छैन। सर्वसाधारण नागरिकले पनि कोरोनासँग डराउनु र अत्तालिनुको मात्रै कुनै अर्थ छैन। संयम, आत्मानुशासन र सावधानी अपनाई कोरोनाप्रति गम्भीर बन्नु आवश्यक छ। कोरोनाबाट सुरक्षित रहन जीवनशैलीमै पनि केही परिवर्तन गर्नु बुद्धिमानी ठहरिनेछ। कोरोनालाई गफको विषय मात्रै नबनाऔं। खतरनाक छ कोरोना। त्यसैले गम्भीर बनौं।</p>", "publishedOn": "११ माघ २०७८ १२:४०", "metaDescriptions": "दुई मात्रा खोपका कारण हामीमा अलिकति आत्मविश्वास जागेको छ। त्यसैले पहिलेको जस्तो कोरोनाको भय र आतंक हामीमा छैन।"}
{"title": "सरकार, यहाँ २५ जना मात्रै छन् ?", "content": "<p><strong>काठमाडौं :&nbsp;</strong>कोरोना महामारीको तेस्रो लहर फैलँदै गएपछि सरकारले नियन्त्रणका लागि मापदण्ड बनायो। भौतिक रूपमा बढीमा २५ जना मात्रै सहभागी हुन पाउने नियम सरकारले सार्वजनिक गर्‍यो । पुस ३० गतेको मन्त्रिपरिषद् बैठकले गरेको उक्त निर्णयको एक/एकप्रति सबै स्थानीय तह र सेवाग्राहीको चाप हुने कार्यालयमा पठायो। तर, संघीय राजधानीका सरकारी कार्यालयकै अवस्थालाई नियाल्दा निर्णयको कुनै बुँदा पनि लागू नभएको प्रष्ट देखिन्छ।&nbsp;</p>\r\n\r\n<p>मंगलबार बिहान साढे ११ बजे यातायात कार्यालय चाबहिलमा देखिएको दृश्यले सरकारको निर्णयलाई गिज्याइरहेको भेटियो। सेवा भ्रदगोल त थियो नै, भीडलाई व्यवस्थित गर्नु त परको कुरा, न त्यहाँ खोपकार्ड अनिवार्य थियो, नत २५ जनाको मापदण्ड नै। सेवाग्राहीलाई सेवा लिने चिन्ता, कर्मचारीलाई सेवाग्राहीको काम सक्ने। यो अव्यवस्थित दृश्यले कोरोना संक्रमण फैलिएको र सरकारले बनाएको नियमलाई बिस्र्याउँथ्यो।&nbsp;</p>\r\n\r\n<p>खोप नलगाएका मात्रै होइन, मास्कलाई सही तरिकाले प्रयोग नगरेका सेवाग्राहीको चाप धेरै थियो। त्यहीँ भीडमा भेटिए काठमाडौंका २३ वर्षीय प्रवीण मगर। उनी कसरी मोटरसाइकलको लाइसेन्स बनाउने भन्ने बारेमा बुझ्न पुगेका थिए। ‘लाइसेन्स कसरी निकाल्ने ? थाहा छैन त्यही बुझ्न आएको हुँ’, उनले भने, ‘यहाँ त धेरै भीड छ। फेरि मैले खोप पनि लगाएको छैन। यहाँ आउनु त झनै डरमर्दो रहेछ।’ यस्तै हो भने दिनदिनै कोरोना घट्ने होइन, संक्रमण अझै बढ्दै जाने उनी बताउँछन्।&nbsp;</p>\r\n\r\n<p>यातायात विभागको सर्भर डाउन हुँदा मंगलबार अरू दिनभन्दा सेवाग्राहीको भीड बढेको कार्यालयको भनाइ थियो। बिहानैदेखि लाइन बसेका सेवाग्राही अक्रोसित बनेका थिए। स्कुटरको लाइसेन्स निकाल्न प्रयोगात्मक परीक्षा दिन पुगेकी सेवाग्राही सरस्वती सिङ्देल कार्यालय प्रमुखको कार्यकक्षमा गुनासो पोख्दै रोइन्। उनी परीक्षा दिन ट्रायल सेन्टरमा पुगेकी थिइन्। लाइन लागेर बल्ल उनको पालो आएको थियो तर, प्रवेशपत्र उनको साथमा थिएन। सर्भर नचलेकाले उनले प्रवेशपत्र पाइनन्। उनलाई कर्मचारीले फर्काइदिएका रहेछन्। त्यसपछि &nbsp;कार्यालय प्रमुखको कार्यकक्षमा पुगेकी रहेछिन्।</p>\r\n\r\n<p>‘एक त कोरोना महामारी छ। त्यसमा पनि भीडमा लाइन लगेको थिएँ। यत्रो दुःख किन दिनुभयो ?’ उनले रुँदै भनिन्। उनको यो गुनासोले कार्यालयको व्यवस्थापनको भद्रगोललाई सम्बोधन गरेको थियो।&nbsp;</p>\r\n\r\n<p>मंगलबार जरुरी सूचना निकाल्दै कार्यालयले भनेको थियो, ‘नयाँ दर्ता तथा वर्गथपको सबै काम आन्तरिक प्राविधिक समस्याले आजका लागि बन्द छ।’ सर्भरको तार मुसाले काटेर मंगलबार कार्यालयको सेवा ठप्प भएको यातायात व्यवस्था कार्यालय चाबहिलका प्रमुख विष्णुकुमार भट्टराईले जानकारी दिए।&nbsp;</p>\r\n\r\n<p>सेवाग्राहीले भने कार्यालयको लापरबाहीकै कारण सेवाग्राहीले दुःख पाएको र संक्रमण अझै बढाएको आरोप लगाएका थिए। कार्यालय परिसरमा भेटिएका तेह्रथुमका दिवस चौहानले भने, ‘कार्यालय खोलेर सेवाग्राही बोलाउँछन् तर, भीड व्यवस्थान गर्न कुनै चासो छैन।’ नुवाकोटका मोतीराम दुलालको आरोप पनि उस्तै छ, ‘सरकारको नियम सरकारी निकायले नै मान्दैन। सरकारी कार्यालयमा यत्रा मान्छे जम्मा हुन्छन्। यहाँबाट कोरोना न फैलिए कहाँबाट फैलिन्छ ? ढेड—दुई सय जना&nbsp;मान्छे यहाँ छन्।’</p>\r\n\r\n<p>कार्यालय प्रमुख विष्णुकुमार भट्टराईले भीड व्यवस्थान गर्न प्रयास भइरहेको दाबी गरे। उनी भन्छन्, ‘कार्यालय खोल्दा त भीड लागिनै हाल्छ। सेवाग्राही आफंै पनि स्वास्थ्य मापदण्ड मान्दैन।’ कोरोना महामारी यता देशभरिका यातायात कार्यालयमा झन्डै ८ लाख बढीले चालक अनुमतिपत्रका लागि आवेदन दिएको बताउँदै उनले थपे, ‘दिनहुँ लिखित र ट्रायल लिँदा पनि सेवाग्राहीको चाप घट्दैन, के गर्ने ?’ यस कार्यालयमा दैनिक करिब ७ सय&nbsp;‍सेवाग्राही पुग्छन्।</p>\r\n\r\n<p>संघीय सरकार र प्रदेश सरकारबीच आपसी समन्वय नहुँदा यातायात सेवा जटिल बन्दै गएको छ। ‘यातायात व्यवस्था कार्यालय प्रदेश सरकार मातहतमा छ, सर्भर संघीय सरकारको यातायात व्यवस्था विभागमा छ। सातामा दुई दिन सर्भर डाउन हुन्छ। काम हुँदैनभन्दा सुनुवाई छैन अनि भीड त लागिनै हाल्छ’, उनले दुःखे पोखे।</p>", "publishedOn": "१२ माघ २०७८ ०७:३५", "metaDescriptions": "कोरोना महामारीको तेस्रो लहर फैलँदै गएपछि सरकारले नियन्त्रणका लागि मापदण्ड बनायो। भौतिक रूपमा बढीमा २५ जना मात्रै सहभागी हुन पाउने नियम सरकारले सार्वजनिक गर्‍यो । पुस ३० गतेको मन्त्रिपरिषद् बैठकले गरेको उक्त निर्णयको एक÷एकप्रति सबै स्थानीय तह र सेवाग्राहीको चाप हुने कार्यालयमा पठायो। तर, संघीय राजधानीका सरकारी कार्यालयकै अवस्थालाई नियाल्दा निर्णयको कुनै बुँदा पनि लागू नभएको प्रष्ट देखिन्छ।"}
{"title": "घातक बन्दै ओमिक्रोन", "content": "<p>रुघाखोकी, ज्वरो, टाउको र राति सुत्नै नसक्ने गरी जिउ दुख्ने गरेको छ तर पीसीआर गर्न वा रिपोर्ट आउन बाँकी छ भन्नेहरू अचेल यत्रतत्र भेटिन्छन्। देशभर सक्रिय संक्रमित ७२ हजारभन्दा बढी र उपत्यकामै ४७ हजारभन्दा बढी छन्। दुवै मात्रा खोप लगाएकाको पनि संक्रमण, जटिलता तथा मृत्यु देखिएको छ। कोभिडको नयाँ भेरियन्ट ओमिक्रोन र डेल्टा भेरियन्टका कारण संक्रमितको सुनामी आउने चेतावनी विश्व स्वास्थ्य संगठनले डिसेम्बरमै दिइसकेको छ। फ्रान्सका प्रधानमन्त्री जँ कास्टेक्सले ओमिक्रोनको संक्रमण बिजुली चम्केको गतिमा रहेको बताएका छन्।</p>\r\n\r\n<p>खुला सीमा भएकाले छिमेकबाटै दैनिक हजारौं ओहोरदोहोर गरिरहेका छन्। नेपालमा पनि हप्तामै संक्रमित सयबाट हजारतिर उकालो लागिरहेका छन्। स्कुल, कलेज गएर रमाउन मात्रै थालेका विद्यार्थी फेरि घरकै कोठामा सीमित हुन पुगेका छन्। स्वास्थ्यका जनशक्तिमा संक्रमण ह्वात्तै बढेको छ। अभावै अभावमा काम गरिरहेका सीमित जनशक्ति पनि क्वारेन्टाइन र आइसोलेसनमा छन्। त्यसैले अस्पतालका सेवामा प्रभाव परेको प्रष्टै देखिन्छ। इम्पेरियल कलेज लन्डनको कोभिड—१९ प्रतिक्रिया टोलीले भर्खरै गरेको अध्ययनमा ओमिक्रोन भेरियन्टले पुनः संक्रमणको जोखिम डेल्टाभन्दा ५.४ गुणा बढी र विगतमा संक्रमण भएकामा पुनः संक्रमणविरुद्ध सुरक्षा १९ प्रतिशतले कम&nbsp;<br />\r\nहुने देखाएको छ।</p>\r\n\r\n<p>पहिलो लहरमा भाइरसले एकबाट अर्को दुईजना र दोस्रो लहरमा डेल्टा भाइरसले एक जनाबाट पाँचजनासम्म संक्रमित गराउँथ्यो। तेस्रो अर्थात् ओमिक्रोनले एकबाट १० जनालाई संक्रमित गराउने क्षमता राख्छ। त्यस्तै खोप नलगाउनेमा लगाएको व्यक्तिमा भन्दा १० गुणा बढी संक्रमण, अस्पतालमा भर्ना भएर गाह्रो बनाउने १७ गुणा र मृत्यु हुने संभावना २० गुणाले बढी हुन सक्ने सम्भावना रहेको देखिएको छ। दोस्रो डेल्टाबाट भन्दा ओमिक्रोनले भर्ना हुने दर ८० गुणा र मृत्यृ हुने सम्भावना १० गुणा कम देखिएको छ। डेल्टाभन्दा फोक्सोमा नभई श्वासनलीमा आक्रमण गर्ने ओमिक्रोन ७० गुणा तीव्र गतिले फैलिने गर्दा विस्तारै घातक देखिँदैछ। हाइफ्लो अक्सिजन, अक्सिजन कन्सेन्ट्रेटर खासै नभएको दोस्रो लहरबाट हाल ६ सय ९३ र क्यानुला ६ सय बढी छ। २५ अक्सिजन ट्यांकमा १९ वटा र १ सय ७ अक्सिजन प्लान्टमध्ये ८७ प्लान्ट आजसम्म सञ्चालनमा आइसकेका छन। विश्वमा २ सयभन्दा बढी देशमा संक्रमित ३० करोड बढी र मृत्यु ५५ लाखभन्दा बढीको भइसकेको छ।</p>\r\n\r\n<p><strong>आकलन</strong><br />\r\nस्वास्थ्य तथा जनसंख्या मन्त्रालयले पुसदेखि तेस्रो लहर आउने, माघको दोस्रोदेखि तेस्रो सातामा उत्कर्षमा पुग्ने आकलन गरेको छ। माघमा मात्रै डेढ लाखभन्दा बढी संक्रमित थपिने अनुमान छ। वैशाखसम्ममा सामान्य संक्रमित २ लाख ४० हजार, गम्भीर संक्रमित १५ हजार, मध्यम लक्षण भएका ४५ हजार पुग्नेछन्। यसलाई हाल रहेको स्रोत र साधनले पुग्नेछ। दोस्रो लहरको उत्कर्षमा दैनिक २० हजार सिलिन्डर माग भएकोमा १० हजार मात्र पुर्‍याउन सकिएको थियो। तथापि यस पटक दैनिक ४० हजार सिलिन्डर अक्सिजनको आपूर्ति गर्न सकिन्छ।</p>\r\n\r\n<p>पहिलो लहरमा पूर्वाधार नै बनिसकेका थिएनन्। स्वास्थ्य संस्था भने तयारीमै जुटे। दोस्रो लहरमा अक्सिजन र बेडको अभाव निकै बढ्यो। दोस्रो लहरभन्दा तुलनात्मक रूपमा धेरै अर्थात् दुई गुणा नै स्रोतसाधन भए पनि जनशक्ति थपिएका छैनन्। संक्रमणको गति रोक्न सकिएन भने त्यो चाप फेरि स्वास्थ्य संस्थामा नै पर्ने हो। संक्रमणको समाधान अस्पतालमा नभई समुदायमा खोज्नुपर्छ। जनस्वास्थ्यका मापदण्ड पालना नगरेसम्म रोकथाम असम्भव छ। कोरोना महामारीको दोस्रो लहर जेठमा अक्सिजन, आईसीयु, शय्या, जनशक्ति र पूर्वाधारको अभाव देखियो। त्यसैमा सबैभन्दा बढी अक्सिजन अभाव बेहोरेका अस्पताललाई ओमिक्रोनको खतराको घण्टीले पुन झस्काउँदैछ।</p>\r\n\r\n<p><strong>बुस्टर मात्रा</strong><br />\r\nसरकारले माघ २ देखि अग्रपंक्तिमा रहेकालाई र माघ १४ बाट ज्येष्ठ नागरिक र रोग प्रतिरोध क्षमता कम भएकालाई तेस्रो खोप अर्थात् बुस्टर डोज दिइरहेको छ। बुस्टर डोजले एन्टिबडीको तह उच्च हुने, भाइरसको मात्रा बढ्न तथा कोषहरूमा प्रवेश गर्न रोक्ने भएकाले ओमिक्रोनबाट ८५ प्रतिशत सुरक्षित रहने बेलायतका अनुसन्धानकर्ताले जनाएका छन्। लन्डनस्थित इम्पेरियल कलेजले गरेको अध्ययनमा दुई मात्रा खोप लगाएकामा एन्टिबडीको क्षमतामा २० देखि ४० प्रतिशतसम्म कमी आएकाले खोप ओमिक्रोनमा कम प्रभावकारी देखिएको छ। तसर्थ, बुस्टर लगाएको खण्डमा प्रभावकारिता ८० देखि ८५.९ प्रतिशत देखिएको छ। तर, डेल्टालगायतका अन्य भेरियन्टमा यस्तो प्रभावकारिता ९७ प्रतिशत छ। भाइरस घा“टीमा रहने भएकाले हाँच्छयु गर्दा बढी सर्छ। तर बुस्टर डोजले भाइरल लोड, संक्रमण, अस्पताल भर्ना र मृत्यृ कम गरेको छ।</p>\r\n\r\n<p><strong>सीमाबाट नछिरोस्</strong><br />\r\nछिमेकी देशमा कोरोनाको डेल्टासँगै ओमिक्रोन भेरियन्टको संक्रमण दिनहुँ बढ्दैछ। भारत र नेपालबीचको खुला सीमा नाकामा दैनिक हजारौं व्यक्ति निर्वाध ओहोरदोहर गरिरहेका छन्। भारतसँग कर्णाली प्रदेशबाहेकका ६ वटै प्रदेशका करिब १ हजार ८ सय ८० किलोमिटर लामो खुला सिमाना छ। इलामको पशुपतिनगरदेखि सुदूरपश्चिमको गड्डाचौकीसम्मका नाकामा स्वास्थ्य मापदण्ड पालना नभएको देखिन्छ। जनस्वास्थ्य अभिलेख राख्ने गरेको पनि देखिँदैन। व्यवस्थित क्वारेन्टिन छैन न त होल्डिङ सेन्टर बनिसकेका छन्। सबैको स्वास्थ्य परीक्षण पनि गरिँदैन। सिधै सार्वजनिक यातायात चढेर घरमा मिसिन पुगेका छन्।</p>\r\n\r\n<p>अन्तमा, आईसीयू भर्ना भएर आएका मजस्ता बिरामीलाई सोध्नुहोस्, अस्पताल पुग्नु के हो ? आफन्त र प्रियजन गुमाएकाको भनाइ सुनौं तब थाहा हुन्छ कोरोना संक्रमण कति पीडादायक छ कोरोना भनेर। तसर्थ ओमिक्रोनबारे जनतालाई आतंकित पार्ने नभई सचेत र सुरक्षित बनाउन जरुरी छ।<br />\r\n&nbsp;</p>", "publishedOn": "१२ माघ २०७८ १२:४१", "metaDescriptions": "रुघाखोकी, ज्वरो, टाउको र राति सुत्नै नसक्ने गरी जिउ दुख्ने गरेको छ तर पीसीआर गर्न वा रिपोर्ट आउन बाँकी छ भन्नेहरू अचेल यत्रतत्र भेटिन्छन्। देशभर सक्रिय संक्रमित ७२ हजारभन्दा बढी र उपत्यकामै ४७ हजारभन्दा बढी छन्। दुवै मात्रा खोप लगाएकाको पनि संक्रमण, जटिलता तथा मृत्यु देखिएको छ। कोभिडको नयाँ भेरियन्ट ओमिक्रोन र डेल्टा भेरियन्टका कारण संक्रमितको सुनामी आउने चेतावनी विश्व स्वास्थ्य संगठनले डिसेम्बरमै दिइसकेको छ। फ्रान्सका प्रधानमन्त्री जँ कास्टेक्सले ओमिक्रोनको संक्रमण बिजुली चम्केको गतिमा रहेको बताएका छन्।"}
{"title": "कोभिड १९ : सन्त्रासमुक्त कि संक्रमणमुक्त ?", "content": "<p><span style=\"color:#B22222\"><span style=\"font-size:22px\"><strong>राजनीतिक जित–हार, अहं, भ्रम र स्वार्थ सबै त्यागेर कोरोनाको यस सन्त्रासयुत्त&nbsp;अवस्थाबाट देशलाई संक्रमणमुत्त&nbsp;बनाउनु दलहरूको मुख्य कर्तव्य देखिन्छ।</strong></span></span></p>\r\n\r\n<hr />\r\n<p>दुई वर्षअघि अनपेक्षित एवं अप्रत्याशित रूपमा ‘कोभिड १९’ छिमेकी देश चीनबाट विश्वभर फैलिएको थियो। जसका कारण विश्वका कैयौं राष्ट्रहरूमा पचासौं लाख मानिसको &nbsp;हृदयविदारक निधन भयो। करोडौं मानिस संक्रमित भई शारीरिक एवं मानसिक पीडा भोग्न विवश भए। यी र यस्तै कारुणिक यथार्थका शृंखला सबैका बीच छर्लंग नै छ। नेपालमा पनि कोरोना महामारीले ११ हजारभन्दा बढी नागरिकले अमूल्य जीवन गुमाए। घरपरिवार र आफन्तमा कोलाहल मच्चाएको तथा लाखौं व्यक्ति भाइरस संक्रमणको सिकार भएका कारण अझै पनि मानिसमा डर कायमै छ। डर नै डरका बीच मृत्युलाई जित्न बल्लतल्ल सफल हुनेहरूको वास्तविकता पनि सबैका सामु जगजाहेर नै छ।</p>\r\n\r\n<p>दोस्रो तरणको कोरोना संंक्रमण सेलाउन नपाउँदै नेपालीको त्रासदीयुक्त मानसिकताबीच देशमा सरकार परिवर्तन हुन पुग्यो। झन्डै दुईतिहाइ सांसद भएको केपी शर्मा ओली नेतृत्वको सरकार ढल्न पुग्यो। नेकपा माओवादीका अध्यक्ष पुष्पकमल दाहाल प्रचण्डसँगको सत्ताको नेतृत्वमा विगतमा गरेको भद्र सहमति उल्लंघनका कारण ओली सत्ता ढल्न पुगेको हो। ओलीले आफ्नै पार्टीका नेताले सरकार ढाल्ने त्रासले पनि प्रतिनिधिसभा विघटन गराए। सरकार पक्ष र गठबन्धनको सरकार (पाँच दल) सडकबाट प्रतिनिधिसभा विघटन गराउन ठूला भेला र समारोह गर्ने होड नै चल्यो। सर्वोच्चबाट प्रतिनिधिसभा ब्युँत्याइयो। तर, पछि सरकार बनाउने खेलमा असक्षम देखाई पुनः दोस्रो पटक विघटन गरियो। को ठूलो भन्ने होडमा सोझासाधा र निमुखा जनतालाई गाउँबस्तीका दूरदराजबाट बसमा कोचेर ल्याई राजधानी तथा सहरकेन्द्रित कार्यक्रमहरू गरिए।</p>\r\n\r\n<p>यसबीचमा पनि कोरोना भाइरस संक्रमणतर्फ कुनै सोचविचार गरिएन। कोरोनाको संक्रमण &nbsp;र त्रासबाट पीडित नागरिकलाई विदेशीले सहयोग गरेको स्वास्थ्य सामग्री र औषधिमा आँखा लगाउने काम भयो। यसमा सरकारी स्तरदेखि स्थानीय सरकारसम्म कमिसनको खेल भयो। पक्षपातपूर्ण व्यवहारले त राष्ट्रकै स्वाभिमानमा आँच पुर्‍यायो। हाल केही महिना अघिसम्म लगभग साम्यजस्तो भएको भाइरस फेरि एकाएक जागेको छ। छिमेकी देश भारतमा ओमिक्रोन नामको भाइरस बढेसँगै नेपालमा पनि संक्रमण दर ह्वात्तै बढेको छ। यसो हुनुको कारणतर्फ सबैले फर्केर हेर्नु जरुरी छ। भदौ महिनाभर कोरोनाको त्रासदी कायमै थियो। देशव्यापी लकडाउन भदौअघि विस्तारै हट्दै गए पनि शिक्षण संस्थाहरू भदौको अन्तिमतिर मात्र खुलेका हुन्। जब लकडाउन हट्यो तब कोरोनाको सचेतनामा न राज्य सजग देखियो न राजनीतिक दल र आमनागरिक नै। राज्यले आमनागरिकलाई सम्भावित जोखिमका लागि कुनै सचेतनायुक्त कदमहरूमा अभ्यस्त गराउनै चाहेन। न प्रदेश सरकारले नै गर्‍यो न त स्थानीय सरकारहरूले। केवल पाँचदलीय सत्ता साझेदारी, प्रदेश सरकार गठन र विघटनजस्ता कुराहरूमा नै दलहरू रमाइरहे। राजनीतिक दलहरू फुट र पुनर्गठन चक्रमा ठूला भीडसहित क्रियाशील बन्दै गए। यसकारण पनि ती दलहरू भीडको बीचमा तल्लिन भइरहे। यसबीच जब निर्वाचन आयोगले २०७८ चैत्रभित्र स्थानीय तहको चुनाव गर्ने संकेत गर्‍यो। तब नेपाली कांग्रेस, नेकपा एमाले, नेकपा माओवादी र जसपाजस्ता पार्टीहरूले वैधानिक बाटो समातेर आमचुनावमा भाग लिने काममा आफूलाई व्यस्त तुल्याए। सोका लागि दलहरू सुनामीको गतिमा अधिवेशनमा होमिए। पार्टी अधिवेशन त गर्नुपथ्र्यो तर ती दलहरू भाइरस संक्रमणको जोखिमप्रति तिलको गेडा जत्ति पनि सजग भएको देखिएन।</p>\r\n\r\n<p>यस होडमा एमालेले वडा अधिवेशनदेखि महाधिवेशनसम्म सर्वसम्मत गरायो। अधिवेशनमा ठूलो भीड जम्मा गर्ने नं. १ को दर्जा पनि प्राप्त गर्न सफल भयो। तर यसबाट हुने संक्रमणको अवस्थालाई एमालेले नजरअन्दाज गर्‍यो। पुष्पकमल दाहाल ‘प्रचण्ड‘ लाई उनकै निर्वाचन क्षेत्रमा देखाइदिन मानव जनसागर उरालेको हवाला मात्र उसले दिएन, हालसम्मका जिल्ला अधिवेशनमा समेत बसका बस मान्छे ओसारेर चार, पाँच दिनसम्म भीडशाला जमाइरहेकै थियो। कमसेकम आजभोलि त अलि सचेत हुनुपर्ने तर त्यो पनि भएको छैन। यतिमात्र होइन, आफूलाई जननायक बीपी कोइरालाको प्रजातन्त्रिक समाजवादको हवाला दिने, वीर गणेशमानको त्याग र साहस, किसुनजीको सादगीपनमा आस्था राख्ने नेपाली कांग्रेस, माधव नेपाल, प्रचण्डजस्ता गणतन्त्रवादीको बुइँ चढ्यो। आफ्नो शाश्वत मूल्य, मान्यता, आदर्श र सिद्धान्तबाट अलग भई कांग्रेसले प्रचण्डको दिल्ली निर्वासित एवं निर्देशित संघीय लोकतान्त्रिक गणतन्त्र, धर्म निरपेक्षता नामको भीमकाय रथमा सवार भयो। परिणाम, कांग्रेसले देशलाई चरम अस्थिरता, विदेशी हस्तक्षेप र परनिर्भरतामा साक्षी र साझेदार बनाउँदै लगेको छ। सबैभन्दा दुःखलाग्दो कुरा त यही हो।</p>\r\n\r\n<p>बीपी कोइराला भारतीय ज्यादती—विस्तारवाद र हस्तक्षेपको प्रवास जीवन र भोगाइबाट आजित भएका थिए। उनी २०३३ सालमा ‘राष्ट्रिय मेलमिलापको नीति’ भन्दै स्वदेश फर्किए। ‘राजाको गर्दन मुनि, मेरो गर्दन माथि’ भन्ने अवस्थामा थियो कांग्रेस। कम्युनिस्टसँग संगठन त के बोल्न पनि हुन्न भन्ने बीपीको धारणाविपरीत दिल्लीको तत्कालिक गणतान्त्रिक अभियानको मुख्य साझेदार भएको छ कांग्रेस। कांग्रेसले विगतमा तत्कालीन श्री ५ ज्ञानेन्द्र &nbsp;र केही राजावादीसँग दुस्मनी साँध्ने विचार गरेको थियो। यस कारण पनि कांग्रेसले संघीयता, वर्तमान निर्वाचन क्षेत्र र उपक्षेत्र कायम, धर्म निरपेक्षतामा जाँदा भोलिको आफ्नो निर्वाचन दुर्दशाको आँकलन गर्न सकेन। आज पनि कम्युनिस्टको चरम फुटको उपयोग नगरी पार्टीका अधिवेशनहरूमा प्रजातान्त्रिक अभ्यास भन्दै गुटगत चुनावमा कांग्रेस चलमलाइरह्यो। सोही कारण पनि आत्मीय र सुदृढ एकतामा जम्न सकेको छैन।</p>\r\n\r\n<p>राप्रपा पनि यो महाधिवेशनबाट झन् विभाजित भएको छ। नेकपा माओवादीमा प्रचण्ड बलजफत् नेता बन्दै अरू नेता कार्यकर्ताको चरम पदलोलुपता र असन्तुष्टिको रमिता हेरिरहेका छन्। अझै पदाधिकारीको छनोट हुन सकेको छैन। तराईवादीहरूको नाटक र दुर्दशा त हेरिसाध्य छैन। आमनेपाली नागरिकले पनि कुनै दल, नेता र कार्यकर्ताको आग्रहमा बस चढ्दै, भीडभाडमा जान तयार हुन हुँदैन। बाँच्न र पेसाका लागि केही यात्रा, काममा लाग्न विवश भए पनि माक्स नलगाउने, माक्सको उचित प्रयोग नगर्ने, सामाजिक दूरीको अवज्ञा गर्दै जथाभावी घुम्ने काम कहीकतै सही होइन। अझ रमाइलोका लागि यात्रा, उत्सव, समारोहको आयोजना गर्ने र सहभागी हुने तथा भीडभाडयुक्त ठाउँमा बस्ने र खानेजस्ता कार्य भइरहेका छन्। यी सबैबाट आफूलाई अलग राख्ने कोसिस गर्नु पर्छ। नागरिकको सचेतना नै सबैभन्दा महत्वपूर्ण पक्ष नै यही हो।</p>\r\n\r\n<p>सरकार र दलहरूलाई खबरदारी गर्ने पनि नागरिकले नै हो। ‘समृद्ध नेपाल, सुखी नेपाली’को नाराले अरूलाई दोष लगाएर मात्र परिवर्तन आउँदैन। आफ्ना विगतलाई सबैले समीक्षा गर्नै पर्छ। आजको युगले कोरेको बाटोमा हामी सबै सजगतापूर्वक हिँड्नै पर्छ। झन्डै अढाई सय वर्षको राजतन्त्रले देश कंगाल पार्‍यो भनेर सातदलले १२ बुँदे सम्झौता गरे। त्यो दिल्ली सम्झौताबाट नेपाली धर्तीमा सुनामी झैं आएका यी शक्तिले ३० वर्षको राजाकालीन शासनमा खोलेका अति महŒवपूर्ण र दूरगामी दुई सयभन्दा बढी उद्योगहरू समेत निजीकरण गरिसकेका छन्। केन्द्रीय सरकारदेखि स्थानीय सरकारसम्म मन्त्री, सांसद र मेयर, उपमेयर र वडाध्यक्षहरूको निजी शिक्षण संस्थामा सेयर, लगानी र बाटो खन्ने डोजर, ट्रिपर, खानी उद्योगहरू आदिको प्रयोगमार्फत अधिक आर्जन गर्ने काम पनि भए।</p>\r\n\r\n<p>त्यति मात्र भएन, ती दलबाट प्राकृतिक सम्पदा र वातावरणको तहसनहस भइरहेको छ। महँगी, भ्रष्टाचार, दिगो शान्ति र स्थायित्वमा कुनै सरकारको ध्यान गएको छैन। अमेरिकाको ५० अर्बको एमसीसी परियोजनाको बारेमा सत्तामा हुँदा एउटा कुरा र सत्ताबाहिर अर्को कुरा गरिरहेका छन्। यसर्थ समग्रमा भन्दा आज पुर्खाको बलिदान वीरता र शहादतले सिर्जित यो अखण्ड अभिभाज्य, हिन्दुत्वको पवित्र भाव भएको लाखौं देवीदेवताको बास भएको पवित्र देश कता जाँदै छ ? प्रश्नका खात लागिरहेका छन्। हामी नेपाली र नेपाल राष्ट्रको सुन्दर भविष्य त जे होला भन्ने अवस्था पनि सिर्जना हुँदैछ। वर्तमानको चालामाला ज्यादै दुःखदायी एवं निकृष्ट हुँदै गएको सत्य पनि हामी सामु छ। त्यसलाई बंग्याउन र भीडलाई भ्रम सिर्जना गर्न त सकिएला तर सदाका लागि अन्त्य गर्न सकिँदैन।</p>\r\n\r\n<p>त्यसैले राजनीतिक जित–हार, अहं, भ्रम र स्वार्थ सबै त्यागेर कोरोनाको यस संन्त्रासयुक्त अवस्थाबाट देशलाई संक्रमणमुक्त बनाउनु दलहरूको मुख्य कर्तव्य देखिन्छ। आआफ्नो गुट, पार्टी र अन्तरपार्टी संंघर्षलाई सम्पूर्णको एकतामा परिणत गर्नु पर्छ। यसरी सरकार राजनीतिक दलहरू र आमनागरिकको अहं भूमिका र योगदानबाट मात्रै कोरोना भाइरस माथि विजय प्राप्त गर्न सकिन्छ। त्यसैले कोरोना बढ्नु वा नियन्त्रण हुनुमा तीन पक्ष नै मुख्य रूपमा जिम्मेवार रहेको देखिन्छ।</p>", "publishedOn": "१३ माघ २०७८ ०९:१३", "metaDescriptions": "राजनीतिक जित–हार, अहं, भ्रम र स्वार्थ सबै त्यागेर कोरोनाको यस संन्त्रासयुक्त अवस्थाबाट देशलाई संक्रमणमुक्त बनाउनु दलहरूको मुख्य कर्तव्य देखिन्छ।"}
{"title": "स्वास्थ्य मापदण्डको उल्लंघन : मन्त्रीकी छोरीको विवाहमा हजारौं पाहुना", "content": "<p><strong>&nbsp;काठमाडौं : </strong>कोरोना संक्रमण रोक्न सरकारले २५ जनाभन्दा बढी भेला हुन निषेध गरेको छ। तर, मधेस प्रदेशका एक मन्त्रीले छोरीको विवाहमा हजारौंलाई भेला गरेर भोज नै खुवाएका छन्। सरकारकै स्वास्थ्य मापदण्डको उल्लंघन गरे। आन्तरिक मामिला तथा सञ्चारमन्त्री भरतप्रसाद साहले छोरी मेघाको विवाह बिहीबार रौतहट निवासी रोमन साहसँग गरिदिएका हुन्। उक्त विवाहमा कुनै स्वास्थ्य मापदण्ड कायम थिएन। पाँच हजारभन्दा बढीलाई भेला गरेर भोजसहितको विवाह मन्त्री साहले आयोजना गरे।&nbsp;</p>\r\n\r\n<p>जिल्ला प्रशासन कार्यालय महोत्तरीले पनि गत माघ २ गते सूचना जारी गर्दै बैठक, सभा समारोहमा रोक लगाएको थियो। तर, विवाहको स्वयंवरमा मधेस प्रदेशका प्रमुख हरिशंकर मिश्र पनि उपस्थित भए। स्वयंवरपछिको भोजमा मुख्यमन्त्री लालबाबु राउत सहभागी भए ।&nbsp;</p>\r\n\r\n<p>सभामुख सरोजकुमार यादव, अर्थमन्त्री शैलेन्द्रप्रसाद यादव र भौतिक पूर्वधारमन्त्री रामसरोज यादव पनि त्यहाँ थिए। खचाखच भीडमा पुगेर संघीय सरकारका पूर्वमन्त्री मातृका यादव र रामेश्वर राय यादवले प्रशासनले जारी गरेको सूचनाको बर्खिलाप गरे। प्रदेशस्थित नेपाली सेना, नेपाल प्रहरी, सशस्त्र प्रहरीका प्रमुखहरू पनि नियम उल्लंघनको साक्षी बने।</p>\r\n\r\n<p>बिहीबार साँझ बर्दिबासस्थित एक पार्टी प्यासेलमा उक्त वैवाहिक कार्यक्रम सम्पन्न भएको थियो। त्योभन्दा दुई दिनअघि महोत्तरीको गौशाला नगरपालिका–६ फुलकाँहास्थित पुख्र्यौली गाउँमा कम्तीमा २० क्विन्टल चामलको भोज थियो। मन्त्री साहले भोज खुवाउन वडा कार्यालय र स्वास्थ्य कार्यालयको प्रांगणसमेत प्रयोग गरेका थिए।&nbsp;</p>\r\n\r\n<p>मधेस प्रदेश भारतीय सीमासँग जोडिएको छ। भारतमा कोरोनाको संक्रमण बढ्दो छ। प्रशासनले मधेसका जिल्ला उच्च जोखिममा छन्। कोरोनाको मापदण्डलाई कडापूर्वक लागू गर्न प्रशासनले निर्देशन दिएको हो। तर, त्यो कानुन प्रदेश सरकारकै उच्च पदस्थले मुठ्ठीमा लिएका छन्।</p>\r\n\r\n<p>स्वास्थ्य निर्देशनालयका प्रमुख विजयकुमार झा भन्छन्, ‘अनियन्त्रित भीडले कोरोना फैलिन मद्दत गरेको छ। ५० प्रतिशतले अझै मास्क लगाउँछन्, खोप लगाउन मान्दैनन्। कोरोना केही होइन भनेर खेलाँची गर्छन्।’ मार्गदर्शन दिने तहबाट कोरोना महामारी नियन्त्रणको मापदण्ड उल्लघंन हुनु दुःखद् रहेको महोत्तरीका सहायक प्रमुख जिल्ला अधिकारी उपेन्द्र न्यौपानेले बताए। ‘उहाँहरूले नै मापदण्ड लागू गर्न निर्देशन दिनुहुन्छ। उहाँहरू नै मान्नुहुन्न। ओखती कसलाई ? बिरामीलाई भनेजस्तो भयो’, उनले अन्नपूर्णसँग भने, ‘कानुनअनुसार वडा कार्यालय र स्वास्थ्यचौकी बन्द गरेर भोज खुवाउन पाइँदैन।’</p>\r\n\r\n<p>महामारीका बेला निर्धारित मापदण्ड अटेर गरेमा रोग संक्रमण ऐन २०२० बमोजिम कडा कारबाही हुने उल्लेख छ। मन्त्रीले नै ऐन हातमा लिएर खुलेआम चुनौती दिँदा पनि सरोकारवाला निकाय मौन छन्। ‘मन्त्रीज्यूले जसरी पनि आउनू भनेर निमन्त्रणा पत्र पठाउनु भयो। फोन गर्नुभयो। नजाने कुरो भएन’ सभामुख सरोजकुमार यादव भन्छन्।&nbsp;</p>\r\n\r\n<p>उनले २५ जनाभन्दा बढी भेला हुनु हुँदैन भने थाहा नभएको बताउँदै कार्यालयमा यस्तो नियमबारे पत्र पनि नआएको बताए। उनी भन्छन्, ‘नेताहरूले नै कानुन बनाउँछन्, अनि उल्लंघन गर्छन्। म कानुन पालना गराउने मान्छे हुँ। कानुन मिच्दै प्रदेश&nbsp;प्रमुखज्यू, मुख्यमन्त्रीज्यू, मन्त्रीज्यू र प्रहरी प्रमुखहरू पनि जानुभयो।’</p>\r\n\r\n<p>मन्त्री साहले सतर्कता अपनाएर वैवाहिक कार्यक्रम आयोजना गरेको दाबी गरे। उनले भने, ‘मास्क, सेनिटाइजर, साबुनपानीको व्यवस्था गरिएको थियो।’ हजारौंलाई भेला गरेर कोरोना नियन्त्रणको मापदण्ड मिच्नु भयो नि ? भन्ने प्रश्नमा उनले भने, ‘२५ जना नै थियौं। पाहुनाहरू आउने जाने क्रम चलिरह्यो।’ वडा कार्यालय र स्वास्थ्य कार्यालयको प्रांगण प्रतीक्षालय बनाइएको उनको भनाइ छ। त्यो गाउँको पनि दलान भएकाले भोज खुवाएको उनले बताए।</p>", "publishedOn": "१५ माघ २०७८ ०६:४४", "metaDescriptions": "कोरोना संक्रमण रोक्न सरकारले २५ जनाभन्दा बढी भेला हुन निषेध गरेको छ। तर, मधेस प्रदेशका एक मन्त्रीले छोरीको विवाहमा हजारौंलाई भेला गरेर भोज नै खुवाएका छन्। सरकारकै स्वास्थ्य मापदण्डको उल्लंघन गरे। आन्तरिक मामिला तथा सञ्चारमन्त्री भरतप्रसाद साहले छोरी मेघाको विवाह बिहीबार रौतहट निवासी रोमन साहसँग गरिदिएका हुन्। उक्त विवाहमा कुनै स्वास्थ्य मापदण्ड कायम थिएन। पाँच हजारभन्दा बढीलाई भेला गरेर भोजसहितको विवाह मन्त्री साहले आयोजना गरे।"}
{"title": "एक हप्तामा ३८ हजार बढी कोरोनामुक्त", "content": "<p><strong>काठमाडौं:</strong> नेपालमा अघिल्लो हप्ता कोरोना संक्रमणको दर बढे पनि अहिले संक्रमितहरु निको हुने दर बढेको छ। स्वास्थ्य मन्त्रालयको तथ्यांकअनुसार पछिल्लो एक हप्तामा ३८ हजार बढी संक्रमित निको भएका छन्।<br />\r\nमन्त्रालयका अनुसार पछिल्लो २४ घन्टामा ८१९१ संक्रमित निको भएका थिए। जबकि संक्रमित हुनेको संख्या ५२९२ रहेको छ।</p>\r\n\r\n<p>त्यस्तै आइतबार ६३५९, शनिबार ५९२४, शुक्रबार ५४३२, बिहीबार ५२९२, बुधबार ४४३३ र मंगलबार ३०४० संक्रमित निको भएका थिए। कोरोनामुक्त हुने दर बढेपछि सक्रिय संक्रमितको संख्या पनि घटेको छ। ९० हजार नाघिसकेको संक्रमित संख्या अहिले ७० हजारमा आइपुगेको मन्त्रालयले जनाएको छ।&nbsp;<br />\r\n&nbsp;</p>", "publishedOn": "१७ माघ २०७८ १७:४६", "metaDescriptions": "नेपालमा अघिल्लो हप्ता कोरोना संक्रमणको दर बढे पनि अहिले संक्रमितहरु निको हुने दर बढेको छ। स्वास्थ्य मन्त्रालयको तथ्यांकअनुसार पछिल्लो एक हप्तामा ३८ हजार बढी संक्रमित निको भएका छन्।"}
{"title": "संक्रमित संख्या घटे पनि जोखिम कायमै : स्वास्थ्य मन्त्रालय", "content": "<p><strong>काठमाडौं:</strong> नेपालमा कोरोना संक्रमितको संख्या घट्दै गए पनि जोखिम कायम रहेको स्वास्थ्य तथा जनसंख्या मन्त्रालयले जनाएको छ। संक्रमितको संख्या घटे पनि संक्रमणको नयाँ भेरियन्टको जोखिम कायम रहेको स्वास्थ्य मन्त्रालयले जनाएको हो।&nbsp;</p>\r\n\r\n<p>स्वास्थ्य मन्त्रालयका प्रवक्ता डा. संगिता कौशल मिश्रले जोखिम अझै नटरेको बताइन्। उनले भनिन्, 'संक्रमण जोखिम बढ्दो क्रममा छ। दिनप्रति दिन नयाँ भेरियन्ट देखिरहेका छन्। हेलचेक्रयाई नगरौं।’&nbsp;</p>\r\n\r\n<p>उनले संक्रमणबाट बच्न भौतिक दूरी कायम र व्यक्तिगत सरसफाई र मास्कको समूचित प्रयोग गर्नुपर्ने बताइन्। पछिल्लो २४ घण्टामा काठमाडौंमा ८६८, ललितपुर १७० र भक्तपुरमा ८५ संक्रमित थपिएका छन् भने देशभरि ३ हजार ६३७ जनामा संक्रमण देखिएको मन्त्रालयले जनाएको छ।&nbsp;</p>", "publishedOn": "१९ माघ २०७८ १६:५५", "metaDescriptions": "नेपालमा कोरोना संक्रमितको संख्या घट्दै गए पनि जोखिम कायम रहेको स्वास्थ्य तथा जनसंख्या मन्त्रालयले जनाएको छ। संक्रमितको संख्या घटे पनि संक्रमणको नयाँ भेरियन्टको जोखिम कायम रहेको स्वास्थ्य मन्त्रालयले जनाएको हो।"}
{"title": "घट्दै कोरोना संक्रमण, रित्तिँदै शैय्या : संक्रमणदर ३.५ प्रतिशत", "content": "<p><strong>काठमाडौं :&nbsp;</strong>कोरोना संक्रमण पुष्टि हुने संख्या दैनिक घट्दो छ। अस्पतालको शय्यामा न्यून संख्यामा संक्रमित उपचाररत छन्। मुलुकभरका अस्पताल (संस्थागत आइसोलेसन) मा ४ सय ९० जना संक्रमित उपचाररत छन्। जसमध्ये १४ जनाको भेन्टिलेटरमा उपचार भइरहेको छ।&nbsp;</p>\r\n\r\n<p>स्वास्थ्य तथा जनसंख्या मन्त्रालयकी प्रवक्ता डा. संगीता मिश्राका अनुसार १ सय ३६ जना छन्। पछिल्लो दुई सातामा संक्रमितको संख्या अत्यधिक घटेको प्रवक्ता मिश्रा बताउँछिन्। गत माघ २४ मा १ हजार ५ सय ७० जनामा संक्रमण देखिएकोमा दुई सातापछि फागुन ८ मा आइपुग्दा २ सय ६२ मा झरेको छ। माघ २४ मा ११ हजार ३ सय ६५ जनाको परीक्षण गरिएको थियो । आइतबार ९ हजार ८ सय १५ जनाको परीक्षण गरिएको&nbsp;<br />\r\nस्वास्थ्य तथा जनसंख्या मन्त्रालयले जनाएको छ।&nbsp;</p>\r\n\r\n<p><strong>शय्या खाली हुँदै&nbsp;</strong><br />\r\nकोरोना संक्रमणको तेस्रोे लहर मत्थर हुँदै गएको स्वास्थ्य तथा जनसंख्या मन्त्रालयको तथ्यांकले देखाउँछ। काठमाडौं उपत्यकाका तीन जिल्लामा संक्रमितका लागि छुट्ट्याइएका अस्पतालका अधिकांश शय्या रित्ता हुँदै छन्। शुक्रराज ट्रपिकल तथा सरुवा रोग अस्पताल टेकुमा तीन जना मात्र उपचाररत छन्। अस्पतालका डा. विमल शर्मा चालिसे भन्छन्, ‘संक्रमित हुने र उपचारका लागि पुग्ने दर&nbsp;ह्वात्तै घट्यो।’&nbsp;</p>\r\n\r\n<p><img alt=\"\" src=\"https://bg.annapurnapost.com/uploads/media/data_20220221022251.jpg\" title=\"\" />नेपाल प्रहरी अस्पतालमा ७ जना संक्रमितको उपचार भइरहेको छ। अस्पतालका डा. सुन्दरप्रसाद हैजुका अनुसार अक्सिजन चाहिने संक्रमित दुई जना मात्र छन्। कोरोनाको तेस्रो लहरमा संक्रमण दर उच्च हुँदा १ सय २९ जनासम्म भर्ना भए। ‘अहिले त संक्रमितको संख्या घटेको छ। संक्रमितका लागि छुट्ट्याइएका शय्याहरू खाली छन्,’ डा. हैजुले भने।&nbsp;</p>\r\n\r\n<p>पाटन स्वास्थ्य विज्ञान प्रतिष्ठानमा अहिले १९ जना संक्रमितको उपचार भइरहेको छ। अस्पतालका निर्देशक डा. रवि शाक्यले भने, ‘कोरोना संक्रमणको तेस्रो लहर छिट्टै&nbsp;मत्थर भयो। शय्याहरू पनि खाली भएका छन्।’ संक्रमण पुष्टि हुने दर घटेको छ।&nbsp;</p>\r\n\r\n<p>त्यस्तै अधिकांश होम आइसोलेसनमा बसेका छन्। जटिल अवस्था नभई भर्ना नभएका कारण पनि अस्पतालमा भर्ना हुने क्रम घट्दै गएको चिकित्सकहरू बताउँछन्।</p>\r\n\r\n<p>काठमाडौं उपत्यकामा आइतबार ९३ जना संक्रमित थपिएको मन्त्रालयले जनाएको छ। जसमध्ये काठमाडौंमा ८० र ललितपुरमा १२ जना संक्रमित पुष्टि भएका छन्। भक्तपुरमा एक जना संक्रमित थपिएको मन्त्रालयकी प्रवक्ता डा. संगीता मिश्रा बताउँछिन्।</p>\r\n\r\n<p><strong>संक्रमणदर ३ प्रतिशतमा झर्‍‍यो&nbsp;</strong><br />\r\nमुलुकभर ९ हजार ८ सय १५ जनाको पीसीआर गर्दा आइतबार २ सय ६२ जनामा संक्रमण पुष्टि भएको छ। आइतबार १ हजार ३ सय ३८ जना संक्रमण मुक्त भई डिस्चार्ज भएका छन्। प्रवक्ता डा. मिश्राका अनुसार, अहिले औसत संक्रमणदर ३ दशमलव ५ प्रतिशत छ।</p>\r\n\r\n<p>तीन सातायता संक्रमण दर घट्ने क्रममा रहेको विज्ञहरू बताउँछन्। जनस्वास्थ्य विज्ञ डा. बाबुराम मरासिनीका अनुसार, पहिलो र दोस्रोभन्दा तेस्रो लहर छिट्टै मत्थर हुँदै गएको छ। ‘ओमिक्रोन भेरियन्ट चाँडै फैलियो। र, यसअघिका भेरियन्टभन्दा छिट्टै नियन्त्रण उन्मुख भयो,’ डा. मरासिनीले भने, ‘पहिले जे जस्तो अनुमान गरिएको थियो, त्यस्तै भयो।’&nbsp;</p>\r\n\r\n<p>अहिले होम आइसोलेसन र संस्थागतमा १२ हजार २ सय ४४ जना उपचाररत छन्। होम आइसोलेसनमा ११ हजार ७ सय ५४ जना र संस्थागत आइसोलेसनमा ४ सय ९० जना रहेको स्वास्थ्य मन्त्रालयले जनाएको छ।&nbsp;</p>\r\n\r\n<p><strong>६० प्रतिशतलाई पूर्ण खोप</strong><br />\r\nकुल जनसंख्याको ६० दशमलव ५ प्रतिशतले कोरोना विरुद्धको खोपको पूर्ण मात्रा लगाएका छन्। कम्तीमा एक मात्रा लगाउनेको संख्या ७३ दशमलव १ प्रतिशत छ। १८ वर्षमाथिका ७६ दशमलव ९ प्रतिशतले पूर्ण मात्रा लगाएका छन्। १२ देखि १७ वर्ष उमेर समूहका ६५ दशमलव शून्य ५ प्रतिशतले पूर्ण मात्रा लगाएका छन्।&nbsp;</p>\r\n\r\n<p>आइतबार ३३ हजार २ सय ५४ जनाले खोप लगाएको स्वास्थ्य मन्त्रालयले जनाएको छ। ‘धेरै व्यक्तिहरू कोभिड विरुद्धको खोप लगाउन बाँकी हुनुहुन्छ। खोप नलगाएका व्यक्तिलाई अहिलेको भेरियन्ट वा सम्भावित नयाँ भेरियन्टको संक्रमण हुन सक्छ। यसतर्फ सतर्क हुनुपर्छ’,&nbsp;डा. मिश्राले भनिन्।</p>", "publishedOn": "०९ फागुन २०७८ ०८:०६", "metaDescriptions": "कोरोना संक्रमण पुष्टि हुने संख्या दैनिक घट्दो छ। अस्पतालको शय्यामा न्यून संख्यामा संक्रमित उपचाररत छन्। मुलुकभरका अस्पताल (संस्थागत आइसोलेसन) मा ४ सय ९० जना संक्रमित उपचाररत छन्। जसमध्ये १४ जनाको भेन्टिलेटरमा उपचार भइरहेको छ।"}
{"title": "संक्रमण घटे पनि लापरवाही नगरौं", "content": "<p>कोरोना भाइरस रोग कोभिड—१९ को तेस्रो लहरको सामना पनि हामीले गर्‍यौं। पहिलो लहरै भित्रिँदैन भन्ने एक किसिमको विश्वास (अन्ध) थियो धेरै नेपालीमा। त्यसमा देशका शासक पनि थिए। हुन्थेनन् भने विश्वमा महामारी फैलिरहेका बेला पर्यटनमन्त्री अस्ट्रेलियामा नेपालको पर्यटनको प्रचार गर्न पुगेका हुँदैनथे। कठै नेपालका शासकको हविगत ! विश्वले त्यसै भनेर गिज्याएको थियो। हुने हार दैव नटारको शैलीमा कोरोना पनि नेपाल भित्रियो। दसौं हजार नागरिकको ज्यान लियो। पहिलो, दोस्रो र तेस्रो लहरले ढाक्यो। अहिले तेस्रो लहर मत्थर भइसकेको छ। सौभाग्य मान्नुपर्छ कि अहिले देशभरिका अस्पतालमा कोरोना बेडहरू रित्ता छन्।</p>\r\n\r\n<p>आइसोलेसन र भेन्टिलेसन भएका सघन उपचार कक्षहरू कम्तीमा कोरोना संक्रमितविहीनजस्तै सुनसान छन्। स्वास्थ्य तथा जनसंख्या मन्त्रालयको तथ्यांकअनुसार अहिले औसत संक्रमणदर ३ दशमलव ५ प्रतिशत छ।<br />\r\nतीन सातायता संक्रमण दर घट््ने क्रममा छ। पहिलो र दोस्रो लहर यति चाँडो मत्थर भएको थिएन, जति तेस्रो लहर भयो। तेस्रो लहरले संक्रमितमध्ये थोरैको पनि ज्यान लियो। त्यसो त धेरै नेपालीले खोप पनि पाइसकेका थिए। खोप लगाएकाहरू नै तेस्रो लहरमा संक्रमित भएका थिए। जसले दुई डोज लगाएका थिए, ती पनि संक्रमित थिए। यसले के देखाउँछ भने खोपले पूरै काम गर्न सकेको थिएन र छैन। विज्ञले पनि खोपले शतप्रतिशत रोकथाम गर्न भनेका होइनन्। उनीहरूले भनेजस्तै निकै कम कठिन अवस्थाचाहिँ बिरामीहरूको भएकै थियो। पहिलो लहरमा सासै फेर्न कठिन हुने जटिल समस्या धेरै भयो। अक्सिजन दिन नपाउँदा धेरै बिरामीले ज्यान गुमाए। तेस्रो लहरमा अक्सिजनै दिनुपर्ने बिरामी कम भए। खोप आविष्कार गर्ने वैज्ञानिकहरूलाई मुरीमुरी धन्यवाद।&nbsp;उनीहरूले मानव मृत्युदरलाई घटाइदिए। लाखौं, करोडौं मानवलाई जीवनदान दिए।</p>\r\n\r\n<p>नेपालमा पनि ६० दशमलव ५ प्रतिशतले पूरै दुई डोज खोप लगाइसकेका छन्। बाँकी संख्या पनि कम्ती होइन। विकसित देशहरूमा खोपमै विरोध भइरहँदा त्यतिका नेपालीले खोप पाउनु र पाए जति नेपाली लगाउन राजी हुनु सकारात्मक हो। सरकारले जति खोपको व्यवस्था गर्न सक्यो, त्यसमा धन्य हुनैपर्ने अवस्था चाहिँ छ। सन्तोष त्यसमा मान्न सकिन्न, पूरापूर नेपालीलाई खोप लगाउने व्यवस्थालाई तीव्रता दिन सरकारले कन्जुस्याइँ गर्नुहुन्न। अब मानिसहरूको भीडभाड हुने गतिविधि पनि आउँदैछ, चुनाव। दलहरूका सभा, समारोह, जुलुस र निर्वाचनै पनि मानिसहरूको भीड लाग्ने गतिविधि हुन्। सरकारले त्यस मानेमा खोपको संवेदनशील आवश्यकता मनन् गर्न जरुरी छ। अर्कातिर सर्वसाधारण नेपाली जो खोप लगाएका छौं, र लगाउन बाँकी छौं दुवैथरी अझै सतर्क नभई सुखै छैन। एक त स्वास्थ्य सचेतना खासमा पनि सरसफाइ अरू बेला पनि उत्तिकै महत्त्वपूर्ण छ।</p>\r\n\r\n<p>झन् कोभिडबाट बच्ने हो भने त फुक्काफाल हुनै हुँदैन, साबुनपानीले हात धोइरहने, मास्क लगाउन नछोड्नेलगायत सुरक्षा कवच छुटाउनु हुँदैन। तर कतिपयको पारा हेलचक्र्याइँ गर्ने छ, यस्तो देखिन्छ कि अब कोरोना भाइरस विश्वबाट लोप भइसक्यो। जसो गरे पनि हुन्छ भन्दै फुक्काफाल भएर हिँडिरहेका छौं। होस् गरौं, स्वास्थ्य मापदण्ड पालना गरिराखौं। संक्रमण आफैं भोगेर सिक्ने पाठ हुनु हुँदैन। त्यसैले फुक्काफाल हैन, सतर्क बनौं। ग्यारेन्टी छैन कि फेरि चौथो वा पाँचौं, छैटौं गर्दै लहरका लहर आउँदैन, भाइरसले रूप फेरिफेरि हाम्रो स्वास्थ्य जटिल बनाउँदैन, हाम्रो जीवन खोस्दैन।</p>", "publishedOn": "१० फागुन २०७८ ०५:५०", "metaDescriptions": "झन् कोभिडबाट बच्ने हो भने त फुक्काफाल हुनै हुँदैन, साबुनपानीले हात धोइरहने, मास्क लगाउन नछोड्नेलगायत सुरक्षा कवच छुटाउनु हुँदैन। तर कतिपयको पारा हेलचक्र्याइँ गर्ने छ, यस्तो देखिन्छ कि अब कोरोना भाइरस विश्वबाट लोप भइसक्यो। जसो गरे पनि हुन्छ भन्दै फुक्काफाल भएर हिँडिरहेका छौं। होस् गरौं, स्वास्थ्य मापदण्ड पालना गरिराखौं। संक्रमण आफैं भोगेर सिक्ने पाठ हुनु हुँदैन। त्यसैले फुक्काफाल हैन, सतर्क बनौं। ग्यारेन्टी छैन कि फेरि चौथो वा पाँचौं, छैटौं गर्दै लहरका लहर आउँदैन, भाइरसले रूप फेरिफेरि हाम्रो स्वास्थ्य जटिल बनाउँदैन, हाम्रो जीवन खोस्दैन।"}
{"title": "५६२ जना कोरोनामुक्ता हुँदा ३१८ संक्रमित थपिए, एकको मृत्यु", "content": "<p><strong>काठमाडौं</strong> : पछिल्लो २४ घन्टामा थप ३१८ जनामा कोरोना भाइरस (कोभिड-१९) संक्रमण पुष्टि भएको छ। स्वास्थ्य तथा जनसंख्या मन्त्रालयलका अनुसार पछिल्लो २४ घन्टामा परीक्षण गराएका ७७ सय ४३ नमूनामध्ये ३१८ जनामा संक्रमण देखिएको हो। सोही अवधिमा कोरोनाबाट एकजनाको मृत्यु भएको छ।</p>\r\n\r\n<p>मन्त्रालयका अनुसार ५५ सय ०८ नमूनाको पीसीआर र २२ सय ३५ नमूनाको एन्टिजेन विधिबाट परीक्षण गरिएको थियो। यस्तै बिहीबार ५६२ जना कोरोनामुक्त भएका छन्। निको हुने दर ९७.८ प्रतिशत हो। &nbsp;हाल कोरोनाका सक्रिय संक्रमितको संख्या ९ हजार ६७८ रहेको &nbsp;छ।</p>\r\n\r\n<p>मन्त्रालयका अनुसार पछिल्लो २४ घन्टामा थप १ लाख &nbsp;१५ हजार ४०६ जनाले कोरोनाविरुद्धको खोप लगाएका छन्।&nbsp;</p>", "publishedOn": "१२ फागुन २०७८ १६:५९", "metaDescriptions": "पछिल्लो २४ घन्टामा थप ३१८ जनामा कोरोना भाइरस (कोभिड-१९) संक्रमण पुष्टि भएको छ।"}
{"title": "थप २७५ जनामा कोरोना संक्रमण, एकको मृत्यु", "content": "<p><strong>काठमाडौं </strong>: पछिल्लो २४ &nbsp;घन्टामा थप २७५ जनामा कोरोना भाइरस (कोभिड-१९) संक्रमण देखिएको छ। &nbsp;स्वास्थ्य तथा जनसंख्या मन्त्रालयका अनुसार परीक्षण गराइएका ८ हजार ६२८ नमूनामध्ये &nbsp;२७५ जनामा संक्रमण देखिएको हो।</p>\r\n\r\n<p>५४ सय ५२ नमूनाको पीसीआर र ३१ सय ७६ नमूनाको एन्टिजेन विधिबाट परीक्षण गराउँदा १५८ नमूनाको पीसीआरबाट र ११७ नमूनाको एन्टिजेन विधिबाट संक्रमण पुष्टि भएको हो।&nbsp;यस्तै, सोही अवधिमा कोरोनाबाट एकजनाको मृत्यु भएको छ। योसहित कोरोनाबाट मृत्यु हुनेको संख्या ११ हजार ९३२ पुगेको छ।</p>\r\n\r\n<p>मन्त्रालयका अनुसार शुक्रबार ५५५ जना कोरोनामुक्त भएका छन्। हाल ९ हजार २८० जना कोरोनाका सक्रिय संक्रमित रहेका छन्। यस्तै, पछिल्लो २४ घन्टामा १ लाख २२ हजार ४९३ जनाले कोरोनाविरुद्धको खोप लगाएका छन्।</p>\r\n\r\n<p>९२ जनाको आइसीयू र १५ जनाको भेन्टिलेटरमा उपचार भइरहेको मन्त्रालयले जनाएको छ।</p>", "publishedOn": "१३ फागुन २०७८ १५:२१", "metaDescriptions": "पछिल्लो २४  घन्टामा थप २७५ जनामा कोरोना भाइरस (कोभिड-१९) संक्रमण देखिएको छ।"}
{"title": "दुई वर्षपछि पशुपतिमा शिवरात्रिको रौनक", "content": "<p><strong>काठमाडौं :&nbsp;</strong>कोरोना संक्रमणका कारण दुई वर्षसम्म पशुपतिनाथमा महाशिवरात्रि पर्व मेला लागेन। पूजामा कडाइ भयो। विभिन्न समय मन्दिर बन्द गरियो। संक्रमण घटेसँगै यो वर्ष भने तयारी भव्य छ। आज शिवरात्रि पर्वका लागि विशेष तयारी गरिएको पशुपति क्षेत्रविकास कोषका सदस्यसचिव डा. मिलनकुमार थापा बताउँछन्। यस वर्ष महाशिवरात्रिमा झन्डै १० लाख भक्तजन आउने अपेक्षा गरिएको जानकारी दिँदै उनले भने, ‘सरसफाइदेखि सजावट र सुरक्षा व्यवस्थापनमा भक्तजनले महसुस गर्ने गरी काम गरेका छौं।’</p>\r\n\r\n<p>थापाका अनुसार महाशिवरात्रिमा ५१ सय र ११ हजारको मात्र विशेष पूजा गरिने छ। सोका लागि क्रमशः ९० र ४ सय १३ भक्तले रसिद काटिसकेको उनले बताए। यसअघि नै एउटा ५६ हजारको र तीन जनाले २७ हजारको विशेष पूजाका लागि बुक भइसकेको छ। उनले भने, ‘शिवरात्रिजस्ता चाडपर्वमा भक्तजनको सहजता बुझेर कोषको कार्यसम्पादन समितिको बैठकले भट्टहरूकै सल्लाहमा बसाहा अगाडिको चाँदीको दानपेटिका वासुकी मन्दिर अगाडि सारेका छौं।’</p>\r\n\r\n<p>दुई वर्षपछि शिवरात्रीमा पशुपतिको दर्शन र पूजा गर्न पाउँदा दर्शनार्थी र साधुसन्त पनि मख्ख छन्। साधुसन्तहरूको आगमनसँगै पाशुपत क्षेत्रमा फूल र बत्तीले सजाइएको छ। शनिबारबाटै मन्दिरमा भीड बढेको यस क्षेत्रमा व्यवसाय गरेकाहरू बताउँछन्। ‘विगतमा महाशिवरात्रिको अघिल्लो दिन मात्र यस्तो भीडभाड देख्थेँ, यसपटक त तीन दिनअघि (शनिबार) नै नसोचेको चहलपहल पाएँ’, काठमाडौं धुम्बाराही निवासी वासु गौतमले भने।&nbsp;</p>\r\n\r\n<p>एक साताअघिदेखि नै साधुसन्त र जोगीहरूको आगमन भएको कोषले जनाएको छ। पाशुपत क्षेत्रमा यसपटक वाल पेन्टिङ गरी भगवान् शिवसँग सम्बन्धित झन्डै दुई दर्जन रंगीन चित्र कोरिएका छन्। सेल्फी खिचिरहेकी भक्तपुर जगातीकी रूपा श्रेष्ठले भनिन्, ‘दुई वर्षअघि फूलैफूलको&nbsp;सजावटमा सेल्फी खिच्दा मन रमाएको थियो, त्यसपछि यी चित्रमा।’&nbsp;</p>\r\n\r\n<p>कोषले यस वर्ष झन्डै १५ हजारको हाराहारीमा जोगी आउने जानकारी दिएको छ। मन्दिर परिसरमा रहेको वनग्रहमा सोमबार भारत गुजरातका साधु धरम पुरी भक्तलाई बोलाउँदै थिए। महाशिवरात्रिमा पशुपतिनाथ आउँदाको आनन्द कहीँ नपाउने बताउँदै उनले भने, ‘जो महादेव देता है, ओ कोही नही देता।’ भारतकै नागाबाबा राज राजेश्वरगीका दुवै हातका हत्केला छैनन्। १५ वर्षदेखि मुक्तिनाथमा सेवारत उनी सोही समयदेखि निरन्तर शिवरात्रिमा पशुपति आउने बताउँछन्। ठुटो हातले भक्तलाई विभूति लगाउँदै आशीर्वाद दिइरहेको भेटिए।&nbsp;</p>\r\n\r\n<p>कसरी नागाबाबा हुनुभयो भन्ने प्रश्नमा उनी भन्छन्, ‘भगवान् शिवकै आशीर्वाद हुनुपर्छ। कोही डाक्टर हुन्छन्, कोही मन्त्री मेरो भागमा नागाबाबा हुनु रहेछ। तर, सबैभन्दा खुसी छुजस्तो लाग्छ।’ मन्दिर दर्शनमा भेटिएका ७१ वर्षीय भारतीय भक्तजन ७५ जनाको समूहमा पशुपति आएका थिए। बिहारबाट गाडी रिजर्भ गरी आएका उनीहरूको पशुपति आगमन पहिलो हो। उनी भन्छन्, ‘पशुपतिनाथको सरसफाइ, सुरक्षा, साधुसन्तको व्यवस्था, नेपालीको इमान्दारिता सबै राम्रो लाग्यो। पशुपति कोषलाई धेरै धन्यवाद।’&nbsp;</p>\r\n\r\n<p>कोषका सदस्यसचिव थापाले महाशिवरात्रिको सुरक्षाका लागि यसवर्ष नेपाली सेना, सशस्त्र प्रहरी, नेपाल प्रहरी, राष्ट्रिय अनुसन्धानका गरी झन्डै १० हजार सुरक्षाकर्मी परिचालन गरिने बताए। कोषले महाशिवरात्रि पूर्ण व्यवस्थित बनाउन सुरक्षा, मेला बजार, आवास, भोजन, मूल्यांकन आदि १० वटा उपसमिति बनाएर कामको बाँडफाँट गरेको कोषका कोषाध्यक्ष नारायणप्रसाद सुवेदीले जानकारी दिए। उनका अनुसार, कोषले भक्तजनलाई भौतिक दूरी कायम राखी मास्क लगाउन र स्यानिटाइजर प्रयोग गर्न अनुरोध गरेको छ। मन्दिर प्रवेशका लागि गुहेश्वरी–गौरीघाट, उमाकुण्ड–दक्षिणामूर्ति हुँदै रूद्रगाडेश्वर उत्तरढोकासम्म एउटा लाइन हुनेछ।&nbsp;</p>\r\n\r\n<p>मित्रपार्क–जयवागेश्वरी–ईंटापाखा भएर भुवनेश्वरीस्थित फलामको सानो ढोका हुँदै पश्चिम ढोकासम्म अर्को लाइन हुनेछ। तेस्रो लाइनका रूपमा बत्तीसपुतली–गौशाला, एयरपोर्ट–तिलगंगा भएर पिंगलास्थान–सुमार्गी भवन अगाडिबाट चारशिवालय–पञ्चदेवल हुँदै दक्षिण ढोकासम्म हुनेछ। तिलगंगा राममन्दिरतर्फ समेत आवश्यकताअनुसार थप लाइन हुने कोषले जनाएको छ।<ul class=\"inner-content-related-news\"><li><a href=\"https://annapurnapost.com/news/121928\" target=\"_blank\">शिव, ज्योतिर्लिंग र महाशिवरात्रि</a></li><li><a href=\"https://annapurnapost.com/news/121933\" target=\"_blank\">सेना दिवस, शिवरात्री र संवेदनशीलता</a></li><li><a href=\"https://annapurnapost.com/news/148548\" target=\"_blank\">शिवरात्री, सेना दिवस र सुधारका प्रयास</a></li><li><a href=\"https://annapurnapost.com/news/176403\" target=\"_blank\">शिवरात्रि, सेना दिवस र संवेदनशीलता</a></li><li><a href=\"https://annapurnapost.com/news/176404\" target=\"_blank\">शिवशक्तिको महिमा र सन्देश</a></li><li><a href=\"https://annapurnapost.com/news/184339\" target=\"_blank\">श्री शिवको प्रसाद</a></li><li><a href=\"https://annapurnapost.com/news/196934\" target=\"_blank\">महाशिवरात्रीमा करिब १० लाख दर्शनार्थी आउने अनुमान</a></li><li><a href=\"https://annapurnapost.com/news/197101\" target=\"_blank\">पशुपतिमा दुई वर्षपछि महाशिवरात्रि मेला</a></li><li><a href=\"https://annapurnapost.com/news/197227\" target=\"_blank\">महाशिवरात्रि माहात्म्य</a></li><li><a href=\"https://annapurnapost.com/news/197231\" target=\"_blank\">महाशिवरात्रिमा भगवान शिवका लागि यी मन्त्रको जप गर्नुहोस्</a></li><li><a href=\"https://annapurnapost.com/news/197360\" target=\"_blank\">शिवका अनन्य भक्त थिए रावण</a></li><li><a href=\"https://annapurnapost.com/news/197432\" target=\"_blank\">आज महाशिवरात्रि पर्व, पशुपतिमा बिहानैदेखि दर्शनार्थीको घुइँचो</a></li></ul></p>", "publishedOn": "१७ फागुन २०७८ ०७:५४", "metaDescriptions": "दुई वर्षपछि शिवरात्रीमा पशुपतिको दर्शन र पूजा गर्न पाउँदा दर्शनार्थी र साधुसन्त पनि मख्ख छन्। साधुसन्तहरूको आगमनसँगै पाशुपत क्षेत्रमा फूल र बत्तीले सजाइएको छ। शनिबारबाटै मन्दिरमा भीड बढेको यस क्षेत्रमा व्यवसाय गरेकाहरू बताउँछन्। ‘विगतमा महाशिवरात्रिको अघिल्लो दिन मात्र यस्तो भीडभाड देख्थेँ, यसपटक त तीन दिनअघि (शनिबार) नै नसोचेको चहलपहल पाएँ’, काठमाडौं धुम्बाराही निवासी वासु गौतमले भने।"}
{"title": "थप १९४ जनामा कोरोना संक्रमण, एक संक्रमितको मृत्यु", "content": "<p><strong>काठमाडौं: </strong>नेपालमा थप १९४ जनामा कोरोना संक्रमण देखिएको छ। देशभरि ६३९४ जनाको नमुना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ।</p>\r\n\r\n<p>त्यस्तै पछिल्लो २४ घन्टामा थप ३४८ जना संक्रमित कोरोनामुक्त भएका छन् भने थप एक जना संक्रमितको मृत्यु भएको छ। नेपालमा सक्रिय संक्रमितको संख्या घटेर ५८७५ पुगेको छ।&nbsp;</p>\r\n\r\n<p>मन्त्रालयका अनुसार २ लाख ३ हजार ६२५ जनाले कोरोनाविरुद्धको खोप लगाएका छन्।&nbsp;</p>", "publishedOn": "२४ फागुन २०७८ १६:५३", "metaDescriptions": "नेपालमा थप १९४ जनामा कोरोना संक्रमण देखिएको छ। देशभरि ६३९४ जनाको नमुना परीक्षण गर्दा यी संक्रमित देखिएको स्वास्थ्य तथा जनसंख्या मन्त्रालयले जनाएको छ।"}
{"title": "पर्यटन उकास्न छुट प्याकेज", "content": "<p><strong>पोखरा :&nbsp;</strong>कोरोना महामारीका कारण थला परेको पोखराको पर्यटन उद्योगलाई चलायमान बनाउन व्यवसायीले छुटका प्याकेज ल्याएका छन्। व्यवसायीले होटलमा ३० देखि ५० प्रतिशत छुटको प्याकेज घोषण गरेका हुन्।&nbsp;<br />\r\nपर्यटक आकर्षण गर्न संस्थागत रूपमै ३० प्रतिशतसम्म छुट दिने निर्णय गरिएको होटल संघ पोखराका अध्यक्ष लक्ष्मण सुवेदीले बताए। केही होटलहरूले ५० प्रतिशतसम्म छुट दिइरहेको पनि अध्यक्ष सुवेदीले सुनाए।&nbsp;<br />\r\nओमिक्रोन भाइरस संक्रमणपछि यहाँका पर्यटन व्यवसायी आन्तरिक पर्यटकलाई पोखरा घुम्न निम्तो बाँढ्दै ‘जाऊँ है पोखरा’ अभियान लिएर बुटवल, हेटौंडा, वीरगन्ज पुगेका थिए। २०७९ सालको स्वागतमा पोखरा होटल संघले आयोजना गर्ने नव वर्ष महोत्सवलाई पनि लक्षित गरी छुटको व्यवस्था गरिएको अध्यक्ष सुवेदीले बताए।</p>\r\n\r\n<p>दोस्रो लहरको कोरोना संक्रमणपछि दसैं, तिहारबाटै आन्तरिक पर्यटकको चहलपहल भएको थियो।&nbsp;<br />\r\nलगत्तै फैलिएको ओमिक्रोनका कारण पर्यटन उद्योग फेरि ठप्प भएको पोखरा पर्यटन परिषद्का अध्यक्ष गोपीबहादुर भट्टराईले बताए। पोखरामा होटल, रेष्टुराँ, सहासिक खेलसहितका पूर्वाधारमा खर्बौंको लगानी छ। कोरोना जोखिम कम हुँदै गएपछि पोखरा घुम्न आउने आन्तरिक पर्यटकको संख्या बढ्न थालेको छ।&nbsp;</p>\r\n\r\n<ul>\r\n\t<li>होटलमा ३० देखि ५० प्रतिशत छुटको प्याकेज</li>\r\n\t<li>आन्तरिक र भारतीय पर्यटकको आगमन १० प्रतिशत बढे</li>\r\n</ul>\r\n\r\n<p>यसले उद्योगलाई थोरै भए पनि राहत भएको व्यवसायीले बताएका छन्। अहिले आन्तरिक र भारतीय पर्यटकको आगमन १० प्रतिशत बढेको संघले जनाएको छ। पोखरामा पर्यटकीय गन्तव्य पनि थपिइरहेका छन्। जसले &nbsp;थप पर्यटक आकर्षण गर्ने व्यावसायीको विश्वास छ। हालै फेवाताल किनारबाट सराङ्कोटसम्म अन्नपूर्ण केबलकार सञ्चालनमा आएको छ। पुम्दीकोटमा विशाल शिव मुक्ति बनेको छ। शाहासिक खेलका गतिविधि स्विङ यही महिना सुरु भएको छ। यसले पर्यटकको आगमन थप बढ्ने रेवान पोखराका अध्यक्ष लक्ष्मण बरालले बताए।</p>\r\n\r\n<p>कोरोनाको दोस्रो लहरअघि दैनिक ३ सय पर्यटकले पोखराको आकाशमा प्याराग्लाइडिङ गर्थे। ओमिक्रोनपछि यो संख्या २०/३० जनामा झरेको नेपाल हवाई खेलकुद संस्थाका अध्यक्ष कृष्ण भण्डारीले बताए। अहिले दैनिक डेढ सय हाराहारीमा प्याराग्दाइडिङ हुँदै आएको उनको भनाइ छ। प्याराग्लाइडिङ उडानमा पनि ५० प्रतिशत छुट दिइएको छ। छुटपछि ३ हजारदेखि ३५ सय रुपैयाँमा उडान हुँदै आएको उनले बताए। पोखराबाट एकै दिनमा हिउँ खेल्न सकिने क्रपुडाँडामा पनि पर्यटक बढेका छन्।<br />\r\n&nbsp;&nbsp; &nbsp;<br />\r\n&nbsp;</p>", "publishedOn": "२५ फागुन २०७८ १०:१९", "metaDescriptions": "प्याराग्लाइडिङ उडानमा पनि ५० प्रतिशत छुट दिइएको छ। छुटपछि ३ हजारदेखि ३५ सय रुपैयाँमा उडान हुँदै आएको उनले बताए। पोखराबाट एकै दिनमा हिउँ खेल्न सकिने क्रपुडाँडामा पनि पर्यटक बढेका छन्।"}
